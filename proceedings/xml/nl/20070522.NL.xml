<?xml version='1.0' encoding='utf-8'?>
<text id="20070522.NL" lang="nl" date="2007-05-22" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Rooster van de vergaderperioden: zie notulen"/>
  <section id="creitem3" title="3. Agenda: zie notulen">
    <intervention id="2-008" speaker_id="1973" name="Carlos Carnero González" is_mep="True" mode="spoken">
      <p sl="es">Mevrouw de Voorzitter, ik ben niet van plan om vijf minuten te spreken, maar omdat u zo ruimhartig bent en de regio waarover ik het hebben wil, zo goed kent, verzoek ik u mij het woord te geven voor een motie van orde.</p>
      <p sl="es">Ik vraag mij af, mevrouw de Voorzitter, of de Voorzitter van deze instelling zich zou kunnen scharen - mocht hij dat nog niet gedaan hebben - achter de oproep van de secretaris-generaal van de Verenigde Naties, de heer Ban Ki-moon, tot het staken van de vijandigheden in Libanon, die al heel veel mensen het leven hebben gekost.</p>
      <p sl="es">Mijns inziens is dat essentieel, en zou de gevoelens weergeven van alle afgevaardigden van dit Parlement. Ik weet wel dat we vanmiddag een debat hebben over de situatie in Palestina, maar de waarheid is dat op ditzelfde ogenblik in Libanon onschuldige burgers om het leven komen.</p>
      <p sl="es">Dat is mijn verzoek.</p>
    </intervention>
    <intervention id="2-009" speaker_id="4453" name="De Voorzitter" is_mep="True" mode="spoken">
      <p sl="nl">Uw verzoek zal worden doorgegeven aan de Voorzitter, die het ongetwijfeld ook zal voorleggen aan de Conferentie van voorzitters.</p>
    </intervention>
  </section>
  <section id="creitem4" title="4. Ingekomen stukken: zie notulen"/>
  <section id="creitem5" title="5. Debat over gevallen van schending van de mensenrechten, de democratie en de rechtsstaat (bekendmaking van de ingediende ontwerpresoluties): zie notulen"/>
  <section id="creitem6" title="6. Europa als wereldspeler - Externe aspecten van het concurrentievermogen (debat)">
    <intervention id="2-015" speaker_id="4453" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0149/2007) van Daniel Caspary, namens de Commissie internationale handel, over Europa als wereldspeler -Externe aspecten van het concurrentievermogen (2006/2292(INI)).</p>
    </intervention>
    <intervention id="2-016" speaker_id="28219" name="Daniel Caspary" is_mep="True" mode="spoken" role="rapporteur">
      <p sl="de">Mevrouw de Voorzitter, geachte commissaris, geachte collega’s, als grootste interne markt ter wereld legt de Europese Unie mondiaal gezien een bijzonder gewicht in de schaal. Om internationaal succesvol te blijven, moeten wij niet alleen intern de juiste kadervoorwaarden scheppen, maar ons handelsbeleid naar buiten toe ook zodanig vormgeven dat onze economische belangen daardoor optimaal worden gediend.</p>
      <p sl="de">In de mededeling “Europa als wereldspeler: wereldwijd concurreren” van oktober 2006 heeft de Commissie haar voorstellen voor een dergelijke handelsstrategie gepresenteerd. Het onderhavige verslag van de Commissie internationale handel moet niet gezien worden als een tegenvoorstel, maar als een verslag waarin een aantal punten volledigheidshalve wordt benadrukt. De Commissie moet immers wel de juiste prioriteiten stellen en niet alleen naar resultaten op korte termijn streven. Dat geldt overigens ook voor u, geachte commissaris.</p>
      <p sl="de">Een openstelling van de markten van onze handelspartners levert voor iedereen voordeel op. De Europese Unie zelf vormt een goed voorbeeld van een open markt en van het succes dat dat oplevert. De beste instrumenten voor het openstellen van markten zijn op dit moment te vinden bij de Wereldhandelsorganisatie (WTO). Ondanks alle problemen in de huidige onderhandelingsronde dient er met het oog op een multilaterale liberalisering van de handel binnen het WTO-kader gestreefd worden naar de formulering en verwezenlijking van ambitieuze doelstellingen. Het uitzicht op een succesvolle afronding is niet optimaal, maar juist daarom moet de Europese Unie alles in het werk blijven stellen om dat succes alsnog uit het vuur te slepen. Bilaterale of regionale vrijhandelsovereenkomsten zijn namelijk slechts de op één na beste oplossing, of wellicht zelfs uitsluitend een noodoplossing, gezien de diverse nadelen die eraan verbonden zijn. Als er al vrijhandelsovereenkomsten gesloten worden, dient dat in ieder geval op de volgende voorwaarden te gebeuren: enerzijds moeten die vrijhandelsovereenkomsten beperkt blijven tot de landen of economische regio’s waarmee onze concurrenten reeds in onderhandeling zijn of waarmee zij al een dergelijke overeenkomst hebben gesloten, en anderzijds dient de reikwijdte van die vrijhandelsovereenkomsten duidelijk verder te gaan dan binnen het WTO-kader mogelijk is. Daarnaast moet de Europese Unie zich inspannen om voor deze vrijhandelsovereenkomsten normen te verankeren die op een zo breed mogelijke, multilaterale basis overeengekomen zijn. Ik denk daarbij bijvoorbeeld aan de oorsprongsregels, die er in elke vrijhandelsovereenkomst weer anders uitzien en nauwelijks toegepast kunnen worden door onze kleine en middelgrote ondernemingen, ofschoon deze in toenemende mate de kansen van de globalisering grijpen en zich steeds meer op de export richten.</p>
      <p sl="de">Helaas zijn in het verleden vaak andere politieke doelen nagestreefd, ten koste van het handelsbeleid. Wij mogen het handelsbeleid in de toekomst dan ook niet belasten met zaken die daar niets mee hebben uit te staan. Tegelijkertijd moeten wij ervoor zorgen dat de voorschriften waartoe onze handelspartners en wij ons hebben verbonden, ook worden nageleefd. Dat geldt met name voor de intellectuele eigendom, een gebied waarop de bestaande rechtsregels en overeenkomsten in onvoldoende mate worden toegepast, of waarvan de toepassing zelfs actief belemmerd. De handelsbeschermende instrumenten van de EU en met name de anti-dumpingmaatregelen kunnen bescherming bieden tegen oneerlijke handelspraktijken.</p>
      <p sl="de">Ik wil er met nadruk op wijzen dat een zeer brede meerderheid in de Commissie internationale handel met mij van mening is dat een herziening van de handelsbeschermende instrumenten, zoals die door de Commissie is voorgesteld, op dit moment niet nodig is. Wij mogen niet vooruit lopen op de besprekingen op WTO-niveau, hoe problematisch die onderhandelingen op dit moment ook mogen zijn. De handelsbeschermende instrumenten van de EU hebben in het algemeen hun waarde in de praktijk bewezen, en daarom is er nu ook geen behoefte aan verandering.</p>
      <p sl="de">Met het oog op de dalende invoerrechten gaan de non-tarifaire handelsbelemmeringen een steeds belangrijker rol spelen. Wij mogen echter niet toestaan dat maatregelen tegen het terrorisme in alle economische ruimten tot de non-tarifaire handelsbelemmeringen van de eenentwintigste eeuw uitgroeien. In dat verband speelt ook de kwestie van de regulering een belangrijke rol. Wij moeten onze interne regelgeving daarom beter op de voorschriften van onze belangrijkste handelspartners afstemmen. Ik ben derhalve een nadrukkelijk voorstander van samenwerking met de Verenigde Staten en van de inspanningen van de afgelopen weken.</p>
      <p sl="de">Als wij de juiste prioriteiten stellen, ben ik ervan overtuigd dat wij de mogelijkheden van de mondiale markten kunnen benutten. Dat geldt niet alleen voor ons, maar ook voor andere betrokkenen, zowel ontwikkelingslanden als geïndustrialiseerde landen. Indien wij daarin slagen, heeft dat een positief effect op de mensen in Europa én in de rest van de wereld. Ik ben mijn collega’s, het secretariaat van de Commissie internationale handel en de medewerkers van de fracties dan ook zeer dankbaar voor het feit dat wij de afgelopen weken een verslag op hebben kunnen stellen dat volgens mij bij de stemming straks op een brede meerderheid in dit Parlement kan rekenen. Hartelijk dank voor de samenwerking. Ik wil ook de Commissie van harte bedanken, omdat zij rekening heeft gehouden met onze voorstellen.</p>
    </intervention>
    <intervention id="2-017" speaker_id="photo_generic" name="Peter Mandelson" is_mep="True" mode="spoken">
      <p sl="en">lid van de Commissie . - Mevrouw de Voorzitter, dit is een zeer belangrijk verslag. We hebben het over Europa als wereldspeler en ik wil graag nader ingaan op de achtergrond daarvan. Europa staat voor enorme uitdagingen als gevolg van de zich snel ontwikkelende wereldeconomie. Hierdoor ontstaan nieuwe kansen, maar de ontwikkelingen leiden ook tot onzekerheid en begrijpelijke bezorgdheid.</p>
      <p sl="en">Onze kernboodschap is duidelijk: we wijzen nationaal protectionisme af en stimuleren het openstellen van markten elders in de wereld. We moeten niet alleen kijken naar een verlaging van de tarieven, maar ook naar de handelsbarrières die achter de grenzen liggen. Ook moeten we ons intensiever richten op de belangrijke economieën van de volgende generatie, met name - maar niet uitsluitend - in Azië, waar een enorm groeipotentieel is, maar waar Europa zich niet zo nadrukkelijk manifesteert als het zou moeten.</p>
      <p sl="en">Onze eerste prioriteit blijft de WTO en de ontwikkelingsagenda van Doha, en daar wil ik iets over zeggen. Er staat veel op het spel voor de wereldeconomie en de ontwikkelingslanden, en ik zal de komende weken mijn uiterste best doen om een akkoord binnen bereik te brengen.</p>
      <p sl="en">Vorige week trad de Europese Unie, even buiten Brussel, twee dagen lang op als gastheer voor de Braziliaanse, Indiase en Amerikaanse ministeriële onderhandelaars. Het was een constructieve bijeenkomst, waarbij de nadruk lag op cijfers en resultaten. Het zal absoluut niet eenvoudig zijn om de beoogde resultaten te behalen. Alles in aanmerking genomen geloof ik echter dat de onderhandelingen goed kunnen verlopen en dat we de Doha-ronde dit jaar kunnen afronden, zoals we in april in Delhi hebben afgesproken. Hiervoor is het wel noodzakelijk dat de leden van de G4 de komende maand nader tot elkaar komen. De wil om convergentie te bereiken is sterk aanwezig op het hoogste politieke niveau.</p>
      <p sl="en">We hebben nog flinke kloven te overbruggen, zowel binnen de landbouw als tussen de landbouw, de industrie en de dienstensector onderling. Dat is echter haalbaar, mits alle partijen zich er met voldoende ambitie en flexibiliteit voor inzetten. Ik zal blijven hameren op het uitgangspunt dat alle hoofdrolspelers serieuze verlagingen en effectieve verminderingen moeten doorvoeren op alle belangrijke gebieden. Als we daadwerkelijk markttoegang in de landbouwsector willen bewerkstelligen, moeten de landbouwsubsidies daadwerkelijk worden verminderd en moeten de tarieven voor industriële goederen daadwerkelijk worden verlaagd.</p>
      <p sl="en">De ambitie die nodig is om op het gebied van de landbouw resultaat te behalen is onlosmakelijk verbonden met de ambitie die nodig is om iets te bereiken bij de tarieven voor industriële goederen. Europa is bereid om veel te doen - meer dan andere partijen - maar niet om tot het uiterste te gaan als anderen daar ook niet toe bereid zijn. De inspanningen van de ontwikkelde landen en de ontwikkelingslanden dienen uiteraard evenredig te zijn.</p>
      <p sl="en">Laten we vooral ook niet vergeten dat het merendeel van de economische winst van de Doha-ronde niet zal voortvloeien uit de markttoegang op landbouwgebied, noch uit die op andere gebieden, maar uit de toezeggingen van de WTO-leden om hun dienstenmarkten te openen, uit minder bureaucratie en tijds- en geldbesparingen in de wereldwijde handelsstromen. Voor de onderhandelingen over diensten en handelsfacilitering geldt een ander tijdpad dan voor de onderhandelingen over markttoegang, maar ze mogen niet vergeten worden.</p>
      <p sl="en">Wij, onderhandelaars, moeten allen onze bijdrage leveren aan een evenwichtig resultaat van deze ronde en daar ook de verantwoordelijkheid voor nemen. We moeten kijken naar wat voor economieën we in de toekomst willen hebben, en niet achteromkijken en stelsels uit het verleden verdedigen. Het is goed om de voordelen te consolideren die zijn behaald dankzij marktopening in het verleden, maar we moeten ook werken aan marktopening nu. Dat is nodig om de groei van de handel in de toekomst te stimuleren. Dat is de enige basis waarop deze onderhandelingen met succes kunnen worden afgerond en daarvoor hebben we nog maar iets meer dan een maand de tijd.</p>
      <p sl="en">We kunnen en moeten echter voortbouwen op het door de WTO ingesteld platform om nieuwe groeikansen te genereren via een verdere bilaterale opening van de markten voor handel en investeringen, niet als alternatief voor, maar als aanvulling op de ontwikkelingsagenda van Doha.</p>
      <p sl="en">We hebben een behoorlijk ambitieuze agenda voor ons: onderhandelingen over vrijhandelsovereenkomsten met Korea, India en de ASEAN-landen, versterking van onze betrekkingen met China en de Verenigde Staten, handhaving van intellectuele-eigendomsrechten, hernieuwde markttoegangstrategie, vervolg op het Groenboek over handelsbeschermende instrumenten en voortzetting van de handels- en ontwikkelingsagenda. We werken hieraan tegen de achtergrond van deze complexe ronde van multilaterale handelsbesprekingen. We moeten dit dan ook voorzichtig aanpakken. Uit het eerste halfjaar van onze “Europa als wereldspeler”-strategie is echter gebleken dat wij een en ander parallel kunnen aanpakken: we hebben concrete initiatieven genomen in het kader van onze “Europa als wereldspeler”-agenda en we hebben de ontwikkelingsagenda van Doha nieuw leven ingeblazen.</p>
      <p sl="en">Ik wil graag de rapporteur, de heer Caspary, bedanken voor zijn uitstekende werk. Ik ben erg blij met de manier waarop al deze zaken in het verslag worden behandeld. Het verheugt mij dat het Parlement dit verslag van groot belang vindt. De bijna tweehonderd amendementen zijn daar getuige van. Ik ben ook blij dat de Commissie economische en monetaire zaken hierbij betrokken is, vanwege de Strategie van Lissabon.</p>
      <p sl="en">Ik verzeker u dat we het Parlement hebben betrokken, en ook in de toekomst zullen blijven betrekken bij de ontwikkeling van onze “Europa als wereldspeler”-agenda. We hebben de Commissie internationale handel op de hoogte gehouden tijdens de voorbereidingen van onze mededeling, en ik heb deze onmiddellijk na aanneming door de Commissie aan de Commissie internationale handel voorgelegd. Mijn diensten - of ikzelf - hebben alle initiatieven die naar aanleiding van de “Europa als wereldspeler”-agenda werden genomen - dat wil zeggen de mededeling over China, het Groenboek over handelsbeschermende instrumenten en de mededeling over markttoegang - op verschillende momenten met het Parlement besproken.</p>
      <p sl="en">Wat de nieuwe vrijhandelsovereenkomsten betreft zijn de onderhandelingsrichtsnoeren voorgelegd aan de Commissie internationale handel - wat een noviteit is - en mijn diensten hebben de commissie onlangs ingelicht over de stand van zaken. Ik zal de Commissie internationale handel begin juni op de hoogte stellen van de laatste ontwikkelingen in de onderhandelingen over de vrijhandelsovereenkomsten die we kort geleden hebben opgestart.</p>
      <p sl="en">De Commissie zal de aanbevelingen en suggesties die het Parlement in zijn resolutie heeft gedaan, zorgvuldig bestuderen. Als hoedster van de Verdragen zal zij daarbij echter het bestaande kader eerbiedigen.</p>
      <p sl="en">We hebben behoefte aan uw ononderbroken, volledige medewerking en uw waardevolle bijdrage tot het thema “Europa als wereldspeler”, zodat we tijdens dit ambitieuze traject de juiste keuzen maken. Ik ben bijzonder blij dat we vandaag met het verslag-Caspary een goede stap vooruit hebben gezet.</p>
    </intervention>
    <intervention id="2-018" speaker_id="28159" name="Benoît Hamon" is_mep="True" mode="spoken">
      <p sl="fr">rapporteur voor advies namens de Commissie economische en monetaire zaken . - Mevrouw de Voorzitter, ik wil de rapporteur, de heer Caspary, gelukwensen. Ik zal ermee volstaan om in een minuut de hoofdpunten te noemen van het verslag van de Commissie economische en monetaire zaken, die bevoegd is inzake het monetair beleid.</p>
      <p sl="fr">De Commissie economische en monetaire zaken heeft zich gebogen over de kwestie van de wisselkoersen tussen de euro en de valuta van onze voornaamste partners en concurrenten, en onderstreept dat de verwachte voordelen van een vermindering van de douanerechten bij uitvoer, of de marktaandelen waar verscherpte voorschriften ten aanzien van non-tarifaire barrières op doen hopen, natuurlijk volstrekt tenietgedaan kunnen worden door een ongunstige ontwikkeling van de wisselkoersen. Daarom verzoeken wij de Commissie om voorstellen te doen voor nieuwe handelsbeschermende maatregelen, opdat de Europese producenten zich kunnen verweren tegen oneerlijke waardevermindering van de valuta van onze concurrenten. Ook wijzen wij erop dat in de Verenigde Staten van Amerika een aantal van onze collega-wetgevers in de Senaat een systeem heeft bedacht waarmee op importgoederen uit landen met een kunstmatig ondergewaardeerde munt een compenserend invoerrecht kan worden geheven. Hoewel wij niet zover zouden willen gaan, vinden we het onbegrijpelijk dat er nog altijd helemaal niets wordt gedaan op dit vlak.</p>
      <p sl="fr">Er is een ander punt onder de talrijke bijdragen van de Commissie economische en monetaire zaken aan dit verslag, dat ik kort zou willen toelichten, namelijk het milieu. Wij vinden het oneerlijk dat de Europese producenten, die de kosten van minder vervuilende productiemethoden moeten dragen, concurrentie ondervinden van goedkope importgoederen uit landen die weigeren om hun aandeel te leveren in de strijd tegen de klimaatverandering. Daarom stelt de Commissie economische en monetaire zaken voor een koolstofheffing in te voeren.</p>
    </intervention>
    <intervention id="2-019" speaker_id="33569" name="Syed Kamall" is_mep="True" mode="spoken">
      <p sl="en">namens de PPE-DE-Fractie . - Mevrouw de Voorzitter, ik wil graag de rapporteur, de heer Caspary, feliciteren met dit uitvoerige verslag, dat - en dat zal niemand verwonderen - de titel “Europa als wereldspeler” draagt. Ik ben verheugd over het algemene karakter van het verslag, maar bezorgd over enkele mogelijke tegenstrijdigheden.</p>
      <p sl="en">In het verslag wordt erop aangedrongen om alle zogeheten ‘openbare’ diensten, waaronder ook mediagerelateerde diensten, buiten de onderhandelingen te houden. Botst het buiten de onderhandelingen laten van mediagerelateerde diensten echter niet met de Lissabon-agenda, die tot doel heeft van de EU de toonaangevende digitale economie te maken? Laten wij zeggen dat wij mediagerelateerde diensten inderdaad buiten beschouwing laten: laten we ons dan echter helemaal niets gelegen liggen aan de burgers in de armere landen die genoegen moeten nemen met slechte - of zelfs geheel geen - diensten op het gebied van gezondheidszorg, onderwijs, watervoorziening en vervoer, die veelal beheerd worden door slecht functionerende staatsmonopolies of door vaak aan corrupte of onbekwame politici gelieerde bedrijven? Ik dring er bij mijn collega's op aan om naar de burgers en niet naar de politici van deze landen te luisteren.</p>
      <p sl="en">Ook lees ik in paragraaf 80 steun voor het standpunt dat de bestaande handelsbeschermende instrumenten niet hoeven te worden herzien. Ik vraag de Commissie echter om niet langer te zwichten voor de protectionistische opvattingen van niet-concurrerende bedrijven. Door handelsbeschermende instrumenten zijn schoenen bijvoorbeeld veel duurder geworden, waardoor vooral arme gezinnen met kinderen worden getroffen. Ook hebben handelsbeschermende instrumenten in het nadeel gewerkt van de EU-bedrijven die gebruik hebben gemaakt van de mogelijkheden van de globalisering en de mondiale toevoerketens, en die daarom hooggeschoolde onderzoeks-, ontwerp- en marketingbanen in de EU hebben gecreëerd en laaggeschoold werk in Azië hebben uitbesteed. Handelsbeschermende instrumenten betekenen in feite dat de Commissie meer naar niet-concurrerende Europese bedrijven dan naar consumenten, winkeliers en mondiaal opererende EU-producenten luistert, en ik denk niet dat daardoor op termijn ook maar één Europese productiebaan behouden blijft.</p>
      <p sl="en">Ik wil echter niet alleen bezorgde geluiden laten horen. In het verslag wordt terecht geconstateerd dat de voordelen van liberalisering opwegen tegen eventuele nadelige gevolgen, en dat landen die tarifaire en non-tarifaire barrières wegnemen en hun markten openen het meest van de voordelen profiteren. Ook wordt in het verslag opgemerkt dat protectionisme de werkloosheid bevordert, een probleem dat ook de nieuwe Franse president zal moeten aanpakken. Om deze redenen sta ik achter het verslag.</p>
    </intervention>
    <intervention id="2-020" speaker_id="28308" name="Elisa Ferreira" is_mep="True" mode="spoken">
      <p sl="pt">namens de PSE-Fractie . - Mevrouw de Voorzitter, mijneer de commissaris, beste collega’s, ook ik zou willen beginnen met gelukwensen voor de rapporteur. Europa heeft duidelijkheid nodig over zijn plaats in de gemondialiseerde economie.</p>
      <p sl="pt">Ik ben schaduwrapporteur voor de socialisten en wij verdedigen zonder meer het multilateraal kader van de Wereldhandelsorganisatie. De impasse van de onderhandelingen in het kader van de Doha-ronde heeft evenwel de Commissie, evenals onze belangrijkste partners, ertoe gebracht te zoeken naar overgangsoplossingen via bilaterale of regionale handelsovereenkomsten. Die strategie is duidelijk tweede keus en slechts aanvaardbaar als dergelijke overeenkomsten verenigbaar zijn met het welslagen van de Doha-onderhandelingen en minimumvoorwaarden kennen op sociaal- en milieuvlak die in overeenstemming zijn met internationaal erkende normen, zoals die betreffende waardig werk.</p>
      <p sl="pt">Een eenzijdige herziening van handelsbeschermende instrumenten valt, zoals de rapporteur zei, volledig af te raden. Daarenboven moet duidelijk gesteld worden dat machtige economische partners met dezelfde onderhandelingscapaciteit als de Europese Unie anders behandeld moeten worden dan minder ontwikkelde landen of landen met ernstige ontwikkelingsproblemen.</p>
      <p sl="pt">Het is tijd dat de Europese Unie van de eerste groep landen, zoals Korea, India, Brazilië, Mexico, China en Indonesië, een bepaalde vorm van wederkerigheid eist wat betreft markttoegang, eerbiediging van intellectuele eigendom, handelsregels, investeringsbeleid en concurrentie. De Europese burgers eisen dat. Die wederkerigheid kan echter nooit worden verlangd van zwakke landen of landen met ontwikkelingsproblemen. Met deze strategie wordt veeleer de verantwoordelijkheid van de Europese Unie ten opzichte van die landen verdubbeld. Tevens moet de Unie de voorwaarden verbeteren, zodat die landen de internationale handel kunnen benutten om hun ontwikkelingsproces te versnellen.</p>
      <p sl="pt">We weten dat het niet gemakkelijk is om tussen deze verschillende doelstellingen een evenwicht te bereiken. Hopelijk kan er een klimaat ontstaan dat bevorderlijk is voor het sluiten van compromissen en het bereiken van voldoende consensus tussen de verschillende fracties, zodat de Europese burgers, die wij hier vertegenwoordigen, zich veiliger voelen tegenover de onzekerheden van de mondialisering.</p>
    </intervention>
    <intervention id="2-021" speaker_id="28411" name="Ignasi Guardans Cambó" is_mep="True" mode="spoken">
      <p sl="es">namens de ALDE-Fractie. - Mevrouw de Voorzitter, als we het hebben over het concurrentievermogen van Europa als wereldspeler, hebben we het niet over een theoretisch of academisch vraagstuk maar over het genereren van rijkdom, over het creëren van arbeidsplaatsen, over het welzijn van onze burgers, over de rol van Europa in de wereld, over haar verantwoordelijkheden en hoe zij daar gebruik van maakt, samen met haar buren, haar handelspartners en ook met degenen die zwakker zijn dan wij en die misschien meer te lijden hebben onder wat we de globalisering zijn gaan noemen.</p>
      <p sl="es">Namens mijn fractie verwelkom ik het verslag van de heer Caspary, dat wij in de komende stemming met een aantal amendementen zullen uitbreiden om sommige verklaringen te verbeteren of verduidelijken. Niet dat wij iets zouden willen schrappen, maar we willen wel een paar ideeën aandragen om de door overige fracties ingediende amendementen te ondersteunen.</p>
      <p sl="es">Handel en vrijmarkt zijn geen dogma. Ze zijn geen religieuze waarheid die door dik en dun moet worden verdedigd.</p>
      <p sl="es">Het is een constatering en een feit dat alleen vrijhandel met duidelijke en rechtvaardige regels voor iedereen kan bijdragen aan het genereren van rijkdom, welzijn en ontwikkeling. Protectionisme kan daar nooit toe leiden, en het is ook nooit bewezen dat het daaraan bijdraagt. Vrijhandel en marktopenstelling wereldwijd hebben als indirect gevolg dat er meer individuele vrijheid ontstaat voor degenen die hun voordeel doen met die vrije handel. Daarom pleiten wij voor marktopenstelling en voor liberalisering, niet omdat we een dogma of een religieuze waarheid verdedigen, of een beginsel waartoe we ons politiek verbonden hebben, maar omdat de voordelen van vrijhandel overduidelijk zijn.</p>
      <p sl="es">Wanneer de Europese Unie dit principe verdedigt, maakt zij zich, in de nieuwe strategie van Europa als wereldspeler, hard voor die marktopenstelling wereldwijd, en daarbij dient zij haar eigen verantwoordelijkheden te nemen. De Europese Unie heeft zware verantwoordelijkheden; die heeft ze als ze ons vertegenwoordigt en als ze onze belangen behartigt.</p>
      <p sl="es">Daarom - en op dit punt schaart mijn fractie zich achter hetgeen andere woordvoerders zeiden - is dit niet het moment om de handelsbeschermende instrumenten te herzien. Misschien is het wel het goede moment om ze aan te passen, maar niet om ze te schrappen of te wijzigen, want de Europese Unie heeft de plicht om de nog steeds bestaande beperkingen, die vaak non-tarifair zijn, en die geleidelijk aan worden opgelegd, in de gaten te houden. Ik zou hier een van die beperkingen willen benadrukken waarop we nog terug zullen komen: het negatieve imago waaronder Europese producten in sommige landen te lijden hebben.</p>
      <p sl="es">De Europese Unie heeft ook haar verantwoordelijkheid wanneer zij in onze naam onderhandelt, wanneer zij toegang vraagt tot de dienstenmarkt, en wanneer zij onderhandelt over openbare aanbestedingen.</p>
      <p sl="es">Het is heel belangrijk dat ons handelsbeleid niet alleen verenigbaar is met ons ontwikkelingsbeleid maar daar ook perfect op aansluit. Ik zeg niet dat dit niet het geval is, maar er bestaat wel een risico dat ons handelsbeleid niet strookt met onze verplichtingen op ontwikkelingsgebied. Daarom zullen wij ook een paar amendementen op dit verslag indienen, om dat idee te verduidelijken.</p>
    </intervention>
    <intervention id="2-022" speaker_id="28358" name="Konrad Szymański" is_mep="True" mode="spoken">
      <p sl="pl">namens de UEN-Fractie . - Mevrouw de Voorzitter, mijnheer de commissaris, de globalisering is in de eerste plaats een kans voor Europa. Ik zou de rapporteur willen bedanken omdat hij dat in zijn verslag duidelijk heeft benadrukt. Ik herhaal deze stelling in het bijzonder voor onze collega’s van links die geen gelegenheid onbenut laten om vrijhandel met werkloosheid en sociale ellende te associëren.</p>
      <p sl="pl">Als we de negatieve gevolgen van de mondiale handel willen tegengaan en opgewassen willen zijn tegen de wereldwijde concurrentie, moeten we dringend orde brengen in ons eigen systeem voor de verdeling van de middelen. Dat systeem wordt vandaag de dag verstoord door de buitensporige regulering en controle op de interne markt van de Europese Unie zelf. Wat de dienstensector en de arbeidsmarkt in de Europese Unie betreft, laten we deze gelegenheid langzaam maar zeker voorbijgaan.</p>
      <p sl="pl">We profiteren nog steeds niet van alle concurrentievoordelen die een gemeenschappelijke Euro-Atlantische markt zou kunnen opleveren. In plaats van paniek te zaaien met opmerkingen over goedkopere diensten, werk en belastingconcurrentie, zouden we beter proberen om gemeenschappelijk voordeel uit deze situatie te halen. We moeten de strijd aangaan en er alles aan doen om als winnaar naar voren te komen.</p>
    </intervention>
    <intervention id="2-023" speaker_id="4255" name="Pierre Jonckheer" is_mep="True" mode="spoken">
      <p sl="fr">namens de Verts/ALE-Fractie . - Mevrouw de Voorzitter, mijnheer de commissaris, in november 2006 hebben de regeringen, ongeacht hun politieke kleur, ingestemd met de door de Commissie voorgestelde algemene oriëntatie, en de Commissie is nu concreet gaan onderhandelen, met name met Zuid-Korea en de ASEAN-landen, op basis van onderhandelingsmandaten die de Raad op voorstel van de Commissie heeft vastgesteld.</p>
      <p sl="fr">We moeten bedenken dat het Europees Parlement op dit terrein slechts de bevoegdheid heeft om mee te praten en dat het dus genoegen moet nemen met een instemmingsprocedure aan het einde van de rit. Hetzelfde geldt overigens voor de nationale parlementen. Het voeren van handelsonderhandelingen blijft zowel op nationaal als op communautair niveau voorbehouden aan de uitvoerende macht, iets waartegen wij al vijfentwintig jaar protesteren.</p>
      <p sl="fr">Wij willen namelijk dat vooral het Europees Parlement via een medebeslissingsprocedure betrokken wordt bij de vaststelling van de onderhandelingsmandaten, en dat er vervolgens daadwerkelijk een toezichtprocedure ten uitvoer kan worden gelegd. In dat opzicht denk ik dat de vergaderingen van de heer Mandelson met onze commissie, hoewel interessant, niet voldoende zijn.</p>
      <p sl="fr">Daarnaast wil ik nog iets zeggen over de normen. Al sinds het rapport-Bruntland dringen wij erop aan dat de internationale handelsregels worden aangepast aan de essentiële vereisten voor een vorm van ontwikkeling die alle volkeren op onze kleine planeet tot voordeel is.</p>
      <p sl="fr">Is het nog nodig eraan te herinneren, mijnheer de commissaris, dat de ecologische voetafdruk van onze huidige Europese leefwijze driemaal zo groot is als de capaciteit van de aarde? Deze leefwijze is dan ook niet vol te houden als ze over de hele wereld zou worden overgenomen. Om die eenvoudige reden is het dringend noodzakelijk dat in deze handelsonderhandelingen de internationale normen op het gebied van milieu en sociale voorwaarden verplicht worden gesteld, en niet enkel aangemoedigd. De Commissie en een meerderheid van dit Parlement denken er helaas niet zo over, verblind als ze zijn door kortetermijnbelangen.</p>
      <p sl="fr">Om deze redenen, en nog heel wat andere, en met name wegens de gevolgen die deze onderhandelingen zouden kunnen hebben voor de manier waarop de Europese wetgeving zich in de toekomst zal ontwikkelen, zal mijn fractie niet voor dit verslag stemmen.</p>
    </intervention>
    <intervention id="2-024" speaker_id="4303" name="Helmuth Markov" is_mep="True" mode="spoken">
      <p sl="de">namens de GUE/NGL-Fractie. - Mevrouw de Voorzitter, mijnheer de commissaris, het verslag van mijn collega in de Commissie internationale handel, de heer Caspary, is in wezen een herhaling van hetgeen in de strategie van de Commissie voor een wereldwijd concurrerend Europa tot uiting komt. Ik ben geen voorstander van die Lissabon-strategie voor het buitenlands handelsbeleid. Dat geldt ook voor de in april gepresenteerde strategie voor markttoegang en voor het beleid inzake nieuwe vrijhandelsovereenkomsten, dat naadloos bij die concurrentiestrategie aansluit. In die strategie en bij de uitvoering ervan wordt de nadruk gelegd op een betere toegang van Europese ondernemingen tot de markten van derde landen. Daar is a priori niets op tegen.</p>
      <p sl="de">Door het afschaffen van bij voorkeur alle handelsbarrières wordt echter getracht om niet alleen de invoerrechten, maar ook alle maatregelen op het gebied van consumenten-, milieu-, en ontwikkelingsbeleid en van het sociale beleid ondergeschikt te maken aan het concurrentiebeginsel. Tegelijkertijd dienen de handelsbeschermende instrumenten van de Europese Unie consequenter toegepast te worden. Daarnaast moet de bescherming van de intellectuele eigendomsrechten - en ik doel dan op octrooien - uitgebreid worden. Het is duidelijk dat er in de WTO geen multilaterale overeenstemming komt over een dergelijke, eenzijdige bevoordeling van met name grote Europese ondernemingen. De Commissie en de Raad streven er daarom in toenemende mate naar om de Europese economische belangen via bilaterale en regionale overeenkomsten te behartigen. Die overeenkomsten gaan veel verder dan de kwesties die in het kader van de Doha-ronde ter discussie staan. Ik denk daarbij aan deregulering van investeringen, overheidsopdrachten en het concurrentiebeleid. Mijn fractie kan zich niet aansluiten bij een beleid dat niets meer te maken heeft met het creëren van een eerlijk, multilateraal handelsstelsel. Een gelijke behandeling van sterke en zwakke partijen is niet hetzelfde als een eerlijke behandeling. Het gaat hier immers om het sluiten van een eerlijk handelsakkoord.</p>
      <p sl="de">Desalniettemin wil ik graag op een terecht en belangrijk punt in het verslag-Caspary wijzen. Wij kunnen niet accepteren dat vrijwel alle belangrijke Europese besluiten op Europees niveau worden genomen, zonder dat het Europees Parlement over een medebeslissingsbevoegdheid beschikt. Wij zullen vanmiddag, in aansluiting op dit debat, ook nog over de economische partnerschapsovereenkomsten spreken. Het klopt, mijnheer de commissaris, dat er in de Commissie internationale handel een levendige gedachtewisseling met u en het directoraat-generaal Handel plaatsvindt. Wij krijgen echter niet de beschikking over de ontwerpteksten. Zo lang er in de Europese Unie nog sprake is van een dergelijke geheime diplomatie, valt goed te begrijpen dat veel EU-burgers een steeds sceptischer houding aannemen ten opzichte van de maatregelen van de Europese Unie.</p>
    </intervention>
    <intervention id="2-025" speaker_id="23286" name="Graham Booth" is_mep="True" mode="spoken">
      <p sl="en">namens de IND/DEM-Fractie . - Mevrouw de Voorzitter, ik geloof in vrije handel. Mijn land is daar beter van geworden en het is een belangrijk middel om de armste landen van de wereld te helpen bij het overwinnen van de armoede. De economische partnerschapsovereenkomsten doen de zaak van de vrije handel echter meer kwaad dan goed, vanwege de hypocrisie van de Europese Unie.</p>
      <p sl="en">Op het eerste gezicht klinkt het erg goed om onze markten open te stellen voor de import vanuit deze landen, aangezien dat een stimulans voor de economie van die landen zal betekenen, maar zoals altijd heeft de medaille een keerzijde. De ontwikkelingslanden moeten hun markten openstellen voor goederen vanuit Europa, hun invoertarieven verlagen - en wel aan het einde van het jaar volgens het tijdschema van de EU - en als dat niet gebeurt, zullen de Europese handelsbarrières omhooggaan en zal de hoeveelheid Europese hulp achteruitgaan. Je kunt niet vliegen eer je vleugels hebt. Zoals de rapporteur opmerkt, zijn veel ACS-landen er nog niet op ingesteld om in plaats van invoerrechten belastingen te innen als belangrijke inkomstenbron voor de overheid.</p>
      <p sl="en">Door te trachten het tempo op te voeren doen we de zaak van de vrije handel naar mijn mening meer kwaad dan goed. Wie denken we bovendien wel dat we zijn om deze landen te dwingen om geen invoerrechten meer te heffen? Vorig jaar nog stelde de Commissie immers invoerheffingen in op schoenen uit China. Dat was echter geen vrije, en ook geen eerlijke, handel. We kregen te horen dat zij hier gesubsidieerde producten dumpten, maar wat doen wij met onze overtollige landbouwproducten, die gesubsidieerd worden via het gemeenschappelijk landbouwbeleid? Precies hetzelfde: we dumpen ze in arme landen, waardoor hun boeren in armoede vervallen.</p>
      <p sl="en">De rapporteur zegt dat er economische partnerschapsovereenkomsten zullen worden afgesloten tussen de EU en veel ACS-landen. Dat is misschien wel waar, maar alleen omdat de EU de macht in handen heeft. “Partnerschap” klinkt mooi, maar het is een zeer ongelijkwaardig partnerschap. Het is goed voor de grote bedrijven, maar niet voor de ontwikkelingslanden. De Europese gezondheids- en milieunormen zijn zo hoog dat veel ACS-landen maar heel weinig van hun landbouwproducten zullen kunnen exporteren.</p>
      <p sl="en">Uit het onderzoek dat de Commissie zelf heeft uitgevoerd naar de gevolgen blijkt bovendien dat deze overeenkomsten ertoe kunnen leiden dat de industrie in West-Afrika in elkaar klapt. Als inwoner van een land dat de echte vrije handel altijd heeft toegejuicht en bevorderd, wil ik hieraan niet medeplichtig zijn. Het overtuigt mij er alleen nog maar meer van dat mijn land zijn eigen handelsovereenkomsten moet sluiten en uit deze vreselijke Europese Unie moet stappen, die ondanks al haar vrome gepraat over het lenigen van de armoede en het stimuleren van de ontwikkeling, in feite rechtstreeks verantwoordelijk is voor de grootschalige armoede in de ontwikkelingslanden.</p>
    </intervention>
    <intervention id="2-026" speaker_id="33976" name="Dumitru Gheorghe Mircea Coşea" is_mep="True" mode="spoken">
      <p sl="nl">în numele grupului ITS . – Îl felicit pe raportor pentru munca excelentă pe care a depus-o, dar subliniez şi susţin în acelaşi timp remarca pe care raportorul o face în legătură cu faptul că este regretabilă situaţia în care cetăţenii Uniunii Europene stabilesc o paralelă între, pe de o parte, mondializare, iar, pe de altă parte, scăderea producţiei europene şi pierderea de locuri de muncă. În acest context se înscrie şi reacţia negativă pe care cetăţenii europeni o au faţă de procesul delocalizării unor întreprinderi productive spre noile state membre în scopul utilizării unei forţe de muncă mai ieftine. Am remarcat o astfel de reacţie negativă şi în timpul campaniei electorale prezidenţiale din Franţa, şi m-a deranjat faptul că România este prezentată ca o ţară care ar atrage aceste delocalizări, prejudiciind situaţia locurilor de muncă în alte ţări membre ale Uniunii. Se vorbeşte chiar de o politică de dumping social pe care ar practica-o România. Constat, cu regret, lipsa de informaţii pe care o au cetăţenii europeni şi insist pe nevoia unei informări nu numai ample, dar şi mai corecte.</p>
      <p sl="nl">În acest sens ar trebui ştiut că România, prin strategia sa de postaderare, nu încurajează delocalizarea, deoarece, în multe cazuri, prin aceasta se produc dezechilibre majore din punctul de vedere al protecţiei mediului, se dezvoltă ramuri industriale energofage şi utilizatoare de muncă slab calificată. Interesul actual al României este dezvoltarea unor ramuri industriale moderne, care să ridice gradul de competitivitate al economiei, şi nu aglomerarea pe teritoriul ţării a unui amalgam de întreprinderi, deplasate tehnic şi tehnologic. Iată de ce consider că delocalizarea este un proces care nu avantajează pe nimeni în interiorul Uniunii şi apare ca fiind extrem de necesară adoptarea unei strategii care să permită ca într-adevăr mondializarea să contribuie la respectarea interesului, nu numai al Uniunii, dar şi al diferitelor ţări membre în parte.</p>
    </intervention>
    <intervention id="2-027" speaker_id="4516" name="Roger Helmer" is_mep="True" mode="spoken">
      <p sl="en">Mevrouw de Voorzitter, dit verslag bevat enkele goede elementen - het belang van de transatlantische betrekkingen, de geleidelijke beperking van de tarieven op de transatlantische handel, het belang van de liberalisatie van de handel en de constatering dat protectionisme tot werkloosheid leidt - maar het is bijna schizofreen te noemen als het gaat om douanerechten. Aan de ene kant is het verslag lovend over wat “het succes van de douane-unie van de EU” wordt genoemd, ondanks het langdurige economische verval in Europa vergeleken met Azië en de Verenigde Staten, en aan de andere kant wordt er een geleidelijke beperking van de tarieven bepleit.</p>
      <p sl="en">We moeten ons standpunt bepalen. Handelsbarrières zijn goed óf slecht - allebei tegelijk kan niet. Douane-unies zijn een negentiende-eeuws, Bismarckiaans concept en horen niet thuis in de eenentwintigste eeuw. Het is tijd om af te stappen van het gemeenschappelijke externe tarief van de EU en een Europese vrijhandelszone in het leven te roepen.</p>
      <p sl="en">Het verslag is ook lovend over het Europese sociale model en de vernieuwde Lissabon-agenda, maar we weten allemaal dat de Lissabon-agenda een dode letter is. We praten erover, maar doen er niets mee, terwijl het concurrentievermogen van de EU steeds verder achterop raakt bij onze concurrenten. Ik herinner me nog heel goed dat onze Britse premier, Tony Blair, in dit Parlement vroeg: wat is dat voor een sociaal model dat twintig miljoen burgers in Europa in werkloosheid laat leven? Het antwoord luidt: het Europese sociale model. Ik herinner me ook een bezoek aan Singapore waarbij de toenmalige premier, de heer Goh Chok Tong, door onze collega de heer Corbett de vraag kreeg waarom een welvarend land als Singapore zulke matige sociale voorzieningen en werkloosheidsuitkeringen had. De heer Goh Chok Tong antwoordde: “We hebben gemerkt dat we een heleboel werklozen krijgen als we mensen geld geven omdat ze geen werk hebben, dus doen we dat niet.” Dat is de wijsheid die uit het Oosten komt en die moeten we goed in onze oren knopen.</p>
      <p sl="en">Europa kan maar op één manier een geduchte concurrent worden: we moeten net als Konrad Adenauer nee zeggen tegen regelgeving. We moeten de belastingen fors verlagen en de kosten van de sociale voorzieningen en de werkloosheidsuitkeringen sterk terugbrengen. Misschien kunnen we dan een concurrerende wereldspeler worden.</p>
    </intervention>
    <intervention id="2-028" speaker_id="28572" name="Georgios Papastamkos" is_mep="True" mode="spoken">
      <p sl="el">Mevrouw de Voorzitter, de markttoegang van onze exporteurs en bedrijven is niet altijd gemakkelijk. Dat geldt ook voor talrijke belangrijke handelspartners van de Unie. Deze toegang wordt bemoeilijkt door hoge douanerechten, allerlei technische, administratieve en fiscale barrières, ondoorzichtige en oneerlijke praktijken en meer algemeen door de niet-naleving van het beginsel van nationale behandeling.</p>
      <p sl="el">Ook ik wil - net als de rapporteur, de heer Caspary - wijzen op de ondoeltreffende bescherming van het intellectuele en industriële eigendom op wereldniveau.</p>
      <p sl="el">Een andere factor die een rol speelt in de lagere concurrentiekracht van de Europese producten en diensten is het feit dat er strengere veiligheidsvoorschriften zijn voor producten, voor de bescherming van de volksgezondheid en het milieu, voor consumenten en werknemers.</p>
      <p sl="el">Ik pleit niet voor een afzwakking van het Europees regelgevend kader, maar wel voor inspanningen om wederkerigheidsvoorwaarden tot stand te brengen in de betrekkingen met onze handelspartners.</p>
      <p sl="el">Verder moeten wij op zowel bilateraal als multilateraal niveau dumping zien te voorkomen, niet alleen economische dumping, zoals momenteel geldt, maar ook sociale en ecologische dumping.</p>
      <p sl="el">Terecht probeert de Europese Unie in het kader van de huidige onderhandelingen in de WTO de invoerrechten op de zogenaamde groene goederen tot nul te reduceren. Tegelijkertijd moet zij echter de mogelijkheid onderzoeken om een ‘groene heffing’ toe te passen op de invoer uit de landen die niet gehouden zijn aan het Protocol van Kyoto, teneinde het concurrentienadeel van de Europese bedrijven te compenseren en een mogelijke verplaatsing van die bedrijven naar gebieden met soepelere milieuvoorschriften te voorkomen.</p>
      <p sl="el">Het evenwicht in het mondiaal handelssysteem vereist in eerste instantie convergerende systemen, institutionele transparantie en convergerende voorschriften voor sociale voorzieningen en milieubescherming.</p>
    </intervention>
    <intervention id="2-029" speaker_id="1898" name="Erika Mann" is_mep="True" mode="spoken">
      <p sl="de">Mevrouw de Voorzitter, ik wil graag nader op een paar punten in het verslag van de heer Caspary en het voorstel van de Commissie ingaan die voor mijn fractie belangrijk zijn.</p>
      <p sl="de">Ik wil de commissaris nadrukkelijk bedanken voor de moed die hij heeft getoond om dit thema überhaupt op te pakken en een andere strategie voor de Europese Unie voor te stellen. Dat is een procedure waar het Parlement al in 2002 om heeft verzocht. Ik heb toentertijd zelf voorgesteld om ons, wat de overeenkomsten betreft, meer op Azië te richten. Op dat punt is mijn dank dus groot!</p>
      <p sl="de">Het probleem is echter dat wij sinds 2002 met een fundamentele verandering van de wereldwijde economische ontwikkeling zijn geconfronteerd. Met China is een nieuwe speler op het toneel gekomen en de landen die destijds als partner voorgesteld werden, zoals Korea, enkele ASEAN-landen en India, vertonen niet meer de traditionele karaktertrekken van ontwikkelingslanden, maar zijn inmiddels uitgegroeid tot opkomende, bijzonder concurrerende markten. Desalniettemin heerst er in die landen zelf voor een deel nog grote armoede en dat brengt voor de Europese Unie uitdagingen met zich mee. Dat leidt ertoe dat wij een doordachte handelsstrategie moeten hanteren die een billijke handel met deze landen bevordert.</p>
      <p sl="de">Wij zullen een evenwicht moeten creëren, enerzijds door per afzonderlijk geval en in overleg met de betreffende landen besluiten te nemen over het openstellen van de markten, en anderzijds door vast te blijven houden aan het in acht nemen van de normen op het gebied van bijvoorbeeld het milieu en de veiligheid op de werkplek. Dat geldt uiteraard ook voor de intellectuele eigendomsrechten. Het zal niet eenvoudig zijn om dat evenwicht tot stand te brengen!</p>
      <p sl="de">Mijnheer de commissaris, u heeft gezegd dat u het Parlement al meer rechten heeft gegeven doordat u het besluit over het mandaat aan ons voorlegt. Dat klopt ook en daarvoor wil ik u hartelijk bedanken. Desalniettemin vraag ik om uw onverminderde steun wanneer wij de Raad verzoeken om ons in de toekomst ook het instemmingsrecht te verlenen. Dat levert namelijk een wezenlijke bijdrage aan de opzet van een adequaat handelsbeleid.</p>
      <p sl="de">Ik wil de heer Caspary en mijn collega, mevrouw Ferreira, die als schaduwrapporteur heeft gefungeerd, bedanken niet alleen voor dit verslag, maar ook voor hun bereidheid tot samenwerking.</p>
    </intervention>
    <intervention id="2-030" speaker_id="36396" name="Gianluca Susta" is_mep="True" mode="spoken">
      <p sl="it">Mevrouw de Voorzitter, dames en heren, Europa spant zich ten zeerste in om de markten steeds meer open te stellen, maar dat mag ons er niet van weerhouden om onze eigen belangen op de mondiale markt door te drukken. De strategie van Lissabon is een ambitieuze doelstelling waar ieder zich in kan vinden en waarmee de Unie haar concurrenten met open vizier tegemoet kan treden.</p>
      <p sl="it">Wij dienen er echter wel rekening mee te houden dat deze grote strijd om handel en ontwikkeling niet met gelijke regels uitgevochten wordt. Dit gebrek aan wederkerigheid kan weliswaar goedgepraat worden met het argument dat veel landen qua ontwikkeling achter liggen, maar onze productiestelsels zijn daar wel mooi de dupe van, en dat brengt de nodige maatschappelijke gevolgen met zich mee. Wij blijven vasthouden aan onze drang naar multilateralisme, maar tegelijkertijd moeten wij, waar dat nodig is, bilaterale overeenkomsten nastreven. Ons beleid is gericht op marktopenstelling, geleidelijke afschaffing van douanes en totstandbrenging van gelijke mededingingsvoorwaarden. In dit kader moet het innovatiebeleid, de marktopenstelling en de steun aan de omschakeling van oudere en niet meer concurrentiële productiesectoren, perfect aansluiten op de instrumenten voor bescherming van intellectuele eigendom en handelsbescherming in het algemeen. Dat staat met zoveel woorden in het Groenboek, en het verslag van de heer Caspary heeft dat ook zo overgenomen.</p>
    </intervention>
    <intervention id="2-031" speaker_id="22861" name="Seán Ó Neachtain" is_mep="True" mode="spoken">
      <p sl="nl">A Uachtaráin, ba mhaith liom a dheimhniú ar an gcéad dul síos nach n-aontaíonn mise beag ná mór leis an gcur chuige oibre atá ag Peter Mandelson, Coimisinéir Trádála an AE, maidir le comhráití DOHA ar thrádáil Domhanda.</p>
      <p sl="nl">Dealraíonn sé domsa go bhfuil an tUasal Mandelson ag iarraidh margadh trádála ilshleasach a bhaint amach, is cuma cé a ghortófar sa phroiseas. Tá an iomarca géillte ag an Aontas Eorpach cheana féin sna cainteanna seo. Tá ciorraithe móra déanta ag an AE ar an tacaíocht a thugtar d'fheirmeoirí na hÉireann agus na hEorpa, agus táimid fós ag feitheamh go gcuirfeadh Meiriceá agus Grúpa Cairns na leasaithe a gheall siad féin i gcrích.</p>
      <p sl="nl">Ba chóir go mbeadh Rialtais na mBallstát uilig an-soiléir agus an-chúramach maidir leis an gcineál margaíochta ar mian leo a dhéanfadh an Coimisinéir Mandelson ar a son. Níor chóir dúinn ár bhfoinse beatha a bheith chomh fada ó bhaile le Meiriceá Theas. Ba chóir dúinn é a chothú anseo ag baile agus bá chóir dúinn é a dhéanamh ar na bunphrionsabail ar bunaíodh an tAontas Eorpach orthu, agus bá chóir go dtuigfeadh an tUasal Mandelson é sin. Is Sasanach é, agus ba chóir go mbeadh ciall ceannaithe ag Sasana sa phróiséis seo anois.</p>
    </intervention>
    <intervention id="2-032" speaker_id="28215" name="Jacky Henin" is_mep="True" mode="spoken">
      <p sl="fr">Mevrouw de Voorzitter, dames en heren, laten we de moed hebben om het geloof in de mythe dat vrijhandel de armoede terugdringt en de ontwikkeling bevordert, op te geven. Volgens de meest recente onderzoeken van de Wereldbank zijn de voordelen verwaarloosbaar en daarvan valt ook nog eens het leeuwendeel toe aan China.</p>
      <p sl="fr">Als we de verdwijning van de douanerechten in aanmerking nemen, valt de balans voor de ontwikkelingslanden bijzonder negatief uit. In plaats van voor concurrentie tussen de grote multinationals te zorgen, beschermt de kapitalistische globalisering deze, en zijn het juist de sociale en fiscale stelsels, die voortkomen uit de democratische keuzen van de burgers van iedere natie, die met elkaar in concurrentie worden gebracht. Een van de gevolgen van de vrijhandel is daarbij dat een groot deel van de belastingdruk op ondernemingen wordt overgeheveld op de huishoudens. De gezwollen taal over het behoud van het Europees sociaal model in dit verslag heeft dan ook niet meer om het lijf dan mooie woorden om het publiek in vervoering te brengen. Om een oplossing hiervoor te vinden is het van belang dat we het beginsel van vrijhandel inwisselen voor dat van billijke handel.</p>
      <p sl="fr">De val van de dollar en de yen doet de werkgelegenheid in de industrie in de eurozone doodbloeden. En het verslag verzoekt de Commissie maar om … te verzoeken! Tartuffe had het niet beter kunnen doen! Geen woord over het uiterst onrechtvaardige streven om de antidumpingregels uit te kleden, omdat deze de financiële, zogenaamd Europese, belangen zouden schaden. Wij staan in dienst van de Europese burgers en niet van de speculatieve beleggingsmaatschappijen. Laten we daarom kiezen voor samenwerking, in plaats van voor concurrentie. Laten we kiezen voor redelijk protectionisme op basis van sociale en ecologische douanerechten. Laten we zorgen voor controle op de wisselkoersen en het kapitaalverkeer.</p>
      <p sl="fr">Ik ben de overtuiging toegedaan, mevrouw de Voorzitter, dames en heren, dat als we de vlucht naar voren van de vrijhandelsideologie doorzetten, de Unie plankgas en luidkeels zingend tegen de muur zal rijden!</p>
    </intervention>
    <intervention id="2-033" speaker_id="4507" name="Bastiaan Belder" is_mep="True" mode="spoken">
      <p sl="nl">Voorzitter, ik wil allereerst collega Gaspary feliciteren met zijn evenwichtige verslag. Deze tekst kan morgen bij de stemming op mijn steun rekenen.</p>
      <p sl="nl">Als rapporteur voor de betrekkingen tussen de Europese Unie en China trokken in het bijzonder de paragrafen over de handelsrelaties met de Volksrepubliek mijn aandacht. Ik heb mij daarbij verbaasd over de formulering van paragraaf 44, omdat ik China bepaald niet zie als eerste en meest duidelijke illustratie van het positieve effect van de liberalisering van de handel en van actieve deelname op de mondiale en concurrerende markten. De rapporteur is het hierover trouwens, gezien zijn lange lijst met zorg- en geschilpunten die volgt, met mij eens.</p>
      <p sl="nl">Naast de problemen op sociaal en milieugebied en onze zorgen over de bescherming van het Europees intellectueel eigendom, wil ik ook de gebrekkige toegang van Europese bedrijven tot de Chinese markt en dumpingpraktijken in China concreet noemen. Ook hierdoor wordt het Europese bedrijfsleven geschaad. De Chinezen schermen immers de eigen markt af voor buitenlandse concurrentie en bevoordelen tegelijkertijd eigen producenten.</p>
      <p sl="nl">Voorzitter, een open economie in een globaliserende wereld wordt vaak ten onrechte verward met een economie zonder barrières. Gelukkig kiest de rapporteur niet voor deze lijn. In paragraaf 17 van zijn verslag refereert collega Gaspari terecht aan de schade die de Europese economie oploopt door het gedrag van landen die zich niet aan de handelsregels houden. Als reactie hierop moet de Europese Unie zich tegen oneerlijke handelspraktijken beschermen.</p>
      <p sl="nl">Ik roep de Commissie dan ook op om binnen het kader van de WTO en daarbuiten uit te dragen dat de Unie oneerlijk gedrag niet tolereert. Dit houdt echter in dat de EU ook bereid moet zijn om met adequate handelsbeschermende instrumenten daadwerkelijk sancties in te stellen. Niet vanuit een protectionistische reflex, maar omdat in sommige gevallen alleen dwang helpt om een gelijk speelveld voor het EU-bedrijfsleven te garanderen.</p>
    </intervention>
    <intervention id="2-034" speaker_id="1023" name="Jean-Marie Le Pen" is_mep="True" mode="spoken">
      <p sl="fr">Mevrouw de Voorzitter, in het verslag van onze Duitse christen-democratische collega, Daniel Caspary, over het geglobaliseerde Europa worden op welhaast karikaturale wijze de zegeningen van de globalisering en van het handelsbeleid van de Europese Unie uiteengezet.</p>
      <p sl="fr">Volgens het verslag zijn er namelijk alleen maar voordelen: openstelling van de markt, vooral als het gaat om overheidsopdrachten, meer concurrentievermogen, de zegeningen van de concurrentie, wereldwijde vrijhandel met nochtans een kleine kanttekening voor wat betreft de intellectuele-eigendomsrechten.</p>
      <p sl="fr">Omgekeerd wordt protectionisme onverbiddelijk veroordeeld en worden de douanerechten in de ban gedaan als ondraaglijke laster jegens de god die Handel heet. Het zou interessant zijn om te kijken wat de regering van de heer Sarkozy - ten overstaan van de almachtige ultraliberalen van het Europees Parlement en de Europese Commissie - gaat doen om onze ondernemingen, en in het bijzonder onze KMO’s, onze landbouw en onze openbare diensten, te beschermen.</p>
      <p sl="fr">Aangezien Europa nu al het meest open economische blok ter wereld is, is het ongerijmd om nog verder te willen gaan, tenzij we onze landbouw en onze industrie moedwillig en onherroepelijk willen opofferen. En toch is dat wat het Europa van Brussel doet, in naam van de concurrentie, van het dogma van de vrijhandelsideologie of om onze Amerikaanse bondgenoten te paaien. Onder die omstandigheden, bij gebrek aan een handelsbeschermingsbeleid dat die naam waardig is, bij gebrek aan doelmatige beschermingsinstrumenten en bij gebrek aan Europese ambtenaren die onafhankelijk zijn van de Angelsaksische lobby’s, rijst de vraag wat Europa kan doen om de bedrijfsverplaatsingen en de hersen- en kapitaalvlucht te verhinderen. Het antwoord is dat we uit moeten gaan van onze duizendjarige naties en niet van het europeïstische fata morgana dat de heer Caspary voorstaat, en dat een garantie vormt voor ernstige desillusies voor de Europese burgers.</p>
    </intervention>
    <intervention id="2-035" speaker_id="28427" name="Alessandro Battilocchio" is_mep="True" mode="spoken">
      <p sl="it">Mevrouw de Voorzitter, dames en heren, in de WTO heeft Europa, dikwijls in zijn eentje en tegen zijn eigen economische kortetermijnbelangen in, gepleit voor strikte regels binnen het handelsstelsel, en het heeft streng toegezien op eventuele praktijken die de interne en internationale markt zouden kunnen verstoren. Als de Europese Unie wil dat er met deze voorschriften de nodige resultaten geboekt worden, moet zij er sterk op aandringen dat de regels ook door de andere leden worden nageleefd, met name door degenen die onze directe concurrenten zijn.</p>
      <p sl="it">Bovendien is het belangrijk dat de regels periodiek worden afgestemd op de handelspraktijken en het productiestelsel, omdat deze namelijk in voortdurende beweging zijn: kijk maar naar recente gevallen van bedrijfsverplaatsing. Op die manier kunnen wij instaan voor de kwaliteit en tegelijkertijd de kwantiteit van de werkgelegenheid in de Unie, en kunnen wij zorgen voor naleving van de sociale en milieuvoorschriften in de landen buiten Europa. In die optiek is het wenselijk de huidige procedures voor totstandbrenging van het Europese kwaliteitsmerk en verdediging van intellectuele eigendom aan te moedigen en te versnellen. Dat biedt namelijk de nodige garanties voor het concurrentievermogen van ons bedrijfsleven, en vooral de kleinere ondernemingen, en voor de kwaliteit van onze productie zowel buiten als binnen onze grenzen.</p>
      <p sl="it">Als lid van de Commissie ontwikkelingssamenwerking voel ik me verplicht erop te wijzen dat men hoe dan ook flexibiliteit en geleidelijkheid moet betrachten voor die ontwikkelingslanden die nog niet toe zijn aan een totale marktopening, omdat ze nog bezig zijn hun bevolkingen te voorzien van basisbehoeften, zoals gelijke toegang tot drinkwater, onderwijs en efficiënte gezondheidszorg. Dat zijn immers de randvoorwaarden voor een daarop volgende, duurzame economische ontwikkeling.</p>
    </intervention>
    <intervention id="2-036" speaker_id="28126" name="Christofer Fjellner" is_mep="True" mode="spoken">
      <p sl="sv">Allereerst wil ik de heer Caspary bedanken. Ik moet zeggen dat dit een van de beste verslagen op het gebied van het handelsbeleid is die ik ooit in dit Parlement heb gezien. Hier wordt duidelijk vastgesteld dat vrijhandel welvaart verbreidt en dat protectionisme tot armoede leidt. Het is een goede stap vooruit dat we dat samen in het Europees Parlement kunnen vaststellen! Ook het initiatief van de Commissie, Global Europe , over de externe dimensie van het concurrentievermogen, is zeer goed. Het handelsbeleid had natuurlijk al vanaf het begin op de Lissabon-agenda moeten staan. Spreken over het concurrentievermogen van Europa zonder het over onze handel met de buitenwereld te hebben, blijft anders niet meer dan loze woorden.</p>
      <p sl="sv">En nu u hier toch bent, zou ik van de gelegenheid gebruik willen maken om u twee ideeën mee te geven, mijnheer Mandelson.</p>
      <p sl="sv">Allereerst is het me opgevallen dat de Commissie het vaak heeft over concurrentievermogen, maar daarbij bijna alleen denkt aan het belang van een grotere toegankelijkheid tot de markt en van verlaging van invoerrechten in andere landen. Minstens even belangrijk is echter het vergroten van de toegankelijkheid en de mogelijkheden voor ondernemingen uit andere landen om hier te komen, en om onze eigen invoerrechten te verlagen. Dat zou niet alleen Europese consumenten en ondernemingen goedkopere goederen verschaffen, maar ook de concurrentie aanscherpen, en daarom ons concurrentievermogen ten opzichte van de buitenwereld versterken. Dat wij onze invoerrechten verlagen is dus bijna even belangrijk als dat andere landen dat doen.</p>
      <p sl="sv">Het andere wat ik aan de orde wil stellen is de behoefte aan een hervorming van de handelsbeschermende instrumenten. Wat dat betreft ben ik het niet echt eens met het voorliggende verslag. Ik heb begrepen dat er enorme druk op de Commissie is uitgeoefend sinds dit initiatief is gepresenteerd. Helaas lijkt deze druk te leiden tot een lager ambitieniveau van de kant van de Commissie. Men spreekt niet langer van een hervorming, maar van een herziening, maar ik ga ervan uit dat de Commissie een hervorming van de handelsbeschermende instrumenten presenteert, die die naam waard is. Dat de EU ons tegen handel zou moeten beschermen is immers even dom als het lijkt.</p>
      <p sl="sv">Ook wil ik een van mijn favoriete voorbeelden van absurde handelsbelemmeringen noemen, namelijk de merkwaardige invoerrechten op energiebesparende lampen. Wij zijn namelijk ongerust over het broeikaseffect en praten over een verbod op gewone gloeilampen, maar worden tegelijkertijd door hoge invoerrechten beschermd tegen de invoer van spaarlampen!</p>
      <p sl="sv">Nee, mijnheer Mandelson, we moeten zo snel mogelijk zorgen voor een echte hervorming van de handelsbeschermende instrumenten.</p>
    </intervention>
    <intervention id="2-037" speaker_id="4318" name="Harlem Désir" is_mep="True" mode="spoken">
      <p sl="fr">Mevrouw de Voorzitter, mijnheer de commissaris, dames en heren, ik zou willen volstaan met vier opmerkingen.</p>
      <p sl="fr">Allereerst, mijnheer de commissaris, hebt u mijns inziens terecht benadrukt dat de strategie van een gemondialiseerd Europa niet mag betekenen dat de prioriteit voor multilaterale onderhandelingen wordt losgelaten. Er is veel geestdrift maar er zijn ook veel illusies over wat bilaterale vrijhandelsovereenkomsten kunnen opleveren. Ons wordt voorgehouden dat dit nodig is, omdat anderen het ook doen, bijvoorbeeld de Verenigde Staten. In werkelijkheid hebben de VS maar zes of zeven vrijhandelsovereenkomsten ondertekend, die samen nog geen 5 procent van hun buitenlandse handel vertegenwoordigen. De rest van de overeenkomsten is mislukt, vanwege dezelfde problemen als in het multilaterale kader, met doorgaans soortgelijke partners. Bovendien lopen deze onderhandelingen dikwijls uit op overeenkomsten die onevenwichtig zijn ten koste van de ontwikkelingslanden, en uiteraard voordelig voor de ontwikkelde landen.</p>
      <p sl="fr">Dat brengt me bij mijn tweede opmerking. Bij de overstap van het multilaterale naar het bilaterale kader mogen de ontwikkelingsdoelstellingen van het handelsbeleid niet onderweg worden losgelaten. In dat opzicht, mijnheer Caspary, kan mijns inziens niet gezegd worden dat het handelsbeleid los staat van de andere dimensies: ontwikkeling, armoedebestrijding, milieu en sociaal beleid. Het verband tussen handel en ontwikkeling, tussen handel en vermindering van de armoede is evenwel geen automatisme. Zo wordt bijvoorbeeld gezegd dat Afrika, als het geen handel drijft, arm zal blijven. Dat is zo. Maar betekent dat dan ook dat iedere handelsovereenkomst met Afrika automatisch goed is voor Afrika? Nee, dat is niet zo. We moeten een meer gedifferentieerde en gecontroleerde vorm van liberalisering in overweging nemen, waarbij rekening wordt gehouden met de kwetsbare sectoren van een aantal landen. En dat geldt niet alleen voor de allerarmste landen, maar ook voor de opkomende landen, landen als India. Deze horen tot de landen met de meeste armen ter wereld.</p>
      <p sl="fr">Ten derde mag deze strategie voor een gemondialiseerd Europa niet betekenen dat onderwerpen die uit het multilaterale kader gehaald zijn, er opnieuw in worden opgenomen. Ik denk daarbij aan de Singapore-thema’s en de onderhandelingen over investeringen, overheidsopdrachten en openbare diensten. Het opnieuw opnemen van deze onderwerpen is niet gerechtvaardigd, en als dit toch gebeurt, zal dit weer op dezelfde problemen stuiten en tot dezelfde impasses leiden. Of anders zullen ze geforceerd worden opgelegd, als ze verder gaan dan de handelsregels en betrekking hebben op de binnenlandse regulering van gevoelige sectoren, zoals de toegang tot essentiële diensten, tot openbare diensten.</p>
      <p sl="fr">Ten vierde - en daarmee wil ik afsluiten - denk ik, net als de heer Junker, dat we het feit niet uit het oog mogen verliezen dat de Unie, ook door middel van haar handelsbeleid, streeft naar de toepassing van sociale en milieuvoorschriften. Dit gebeurt wel door middel van het versterkte stelsel van algemene preferenties, maar niet met de vrijhandelsovereenkomsten, en dat betreur ik, omdat we ons ook moeten inzetten voor de inachtneming van met name de regels van de IAO.</p>
    </intervention>
    <intervention id="2-038" speaker_id="28375" name="Jan Tadeusz Masiel" is_mep="True" mode="spoken">
      <p sl="pl">Mevrouw de Voorzitter, mijnheer de commissaris, de Europese Commissie zou niet alleen het Europees Parlement, maar ook en vooral de Europese burgers beter moeten informeren over het handelsbeleid dat ze voorstaat. Veel Europeanen in verschillende landen zijn vandaag bang voor de Wereldhandelsorganisatie en voor haar maatregelen.</p>
      <p sl="pl">Er moeten meer inspanningen geleverd worden om de Europese burgers duidelijk te maken dat een vrijhandelsbeleid economische groei met zich meebrengt, nieuwe banen oplevert en een duurzame ontwikkeling op wereldniveau garandeert, op voorwaarde echter dat dit beleid gebaseerd is op partnerschappen en dat het almaar evenwichtiger en rechtvaardiger wordt. Bovendien zou een dergelijk beleid geïnspireerd moeten zijn op onze eigen Europese sociale en milieunormen. Dat is voor ons van wezenlijk belang. Wij zijn voorstander van een vrije markt en van vrije concurrentie, maar willen tegelijkertijd dat deze aspecten hand in hand gaan met de Europese sociale en milieunormen.</p>
      <p sl="pl">Vandaag is dit nog wensdenken, maar deze twee reeksen waarden zouden vroeg of laat met elkaar verzoend moeten kunnen worden. Dat zou uw streefdoel moeten zijn, mijnheer de commissaris.</p>
    </intervention>
    <intervention id="2-040" speaker_id="4345" name="Tokia Saïfi" is_mep="True" mode="spoken">
      <p sl="fr">Mijnheer de Voorzitter, ik zou allereerst mijn collega, de heer Caspary, willen feliciteren met dit uitstekende verslag.</p>
      <p sl="fr">De mondialisering dwingt ons tot ongekende veranderingen en daarom moet de Europese Unie nu de noodzakelijke hervormingen doorvoeren, opdat zij in staat is er ten volle profijt van te trekken. Een van die hervormingen betreft de aanpassing van het Europees handelsbeleid aan de uitdagingen van het concurrentievermogen. Het moet namelijk afgelopen zijn met de logica die zegt dat er een rechtstreeks verband is tussen enerzijds de mondialisering en anderzijds de achteruitgang van de Europese be- en verwerkende industrie en het verlies aan banen.</p>
      <p sl="fr">Europa moet in staat zijn een zone van synergie en industriële samenwerking te worden. Daarbij gaat het vooral om aantrekkingskracht, specialisatie en bescherming. Europa moet dus een beleid voeren dat een gunstig klimaat kan scheppen voor ondernemingszin, productie en werkgelegenheid. Hoofdrolspelers in dit beleid zijn de KMO’s, en deze moeten daarom gemakkelijker toegang krijgen tot overheidsopdrachten, zoals in de Verenigde Staten al het geval is. Als wij een vollediger beleid willen met meer integratie en toekomstgerichtheid, moeten wij ervoor zorgen dat dit niet voorbijgaat aan de landbouwsector, die een strategische handelstroef van de Europese Unie is en niet enkel wisselgeld voor onderhandelingen. Het was daarbij relevant geweest om in deze mededeling naar deze sector te verwijzen, net als naar de dienstensector of de producten met een grote toegevoegde waarde</p>
      <p sl="fr">Europa moet een proactieve houding aannemen maar daarnaast ook een beschermende rol spelen. De prestaties van de Europese Unie in vergelijking met die van de opkomende economieën worden vandaag de dag in gevaar gebracht door een gebrek aan wederkerigheid bij de voorwaarden voor markttoegang en door een verspreiding van oneerlijke handelspraktijken. Europa moet dit snelheidverlies het hoofd bieden met een vastberadener houding. Het moet zich kunnen beschermen tegen economische, sociale en milieudumping door middel van handelsbeschermende instrumenten, die tot op heden niet meer zijn dan lapmiddelen, bij gebrek aan wereldwijd aanvaarde concurrentieregels. Zoals we zien, zal het concurrentievermogen van de Europese Unie naar buiten toe gewaarborgd worden door zowel haar vermogen om in de aanval te gaan als haar vermogen om zich te verdedigen.</p>
    </intervention>
    <intervention id="2-041" speaker_id="1973" name="Carlos Carnero González" is_mep="True" mode="spoken">
      <p sl="es">Mijnheer de Voorzitter, het is waar, de globalisering komt op ons af, en er zijn twee manieren om daarop te reageren: of we laten ons meeslepen door de gebeurtenissen, of we proberen de globalisering te beheersen, daarin in te grijpen en deze uiteindelijk te reguleren.</p>
      <p sl="es">Dat is volgens mij wat we nastreven met ons handelsbeleid, en dat is volgens mij de betekenis die we moeten geven aan de mededeling van de Europese Commissie, en meer algemeen ook aan het verslag van de heer Caspary.</p>
      <p sl="es">De boodschap die we vandaag met dit debat aan de burgers meegeven, moet heel duidelijk zijn. Het gaat ons er niet alleen om een marktaandeel in de wacht te slepen, ongeacht andere criteria. Nee, wij willen aanwezig zijn op de wereldmarkt, maar we willen daarbij zowel het Europese sociale model versterken als de welvaart uitbreiden, en de armoede in de wereld dus terugdringen.</p>
      <p sl="es">Dat moet vooral onder multilaterale voorwaarden bereikt worden. De Wereldhandelsorganisatie is voor de Europese Unie nog steeds de beste weg om in te grijpen in de globalisering. Daarom moeten we ons uiterste best blijven doen om de Ontwikkelingsronde van Doha te doen welslagen.</p>
      <p sl="es">Zolang dat niet gebeurt, is het zaak dat we, op grond van onze verantwoordelijkheid jegens onze burgers, en ook jegens de burgers van de landen waarmee we vrijhandelsovereenkomsten hebben gesloten, dit tweede instrument ondersteunen.</p>
      <p sl="es">Het verslag van de heer Caspary bevat elementen die voor de socialisten en sociaal-democraten bijzonder belangrijk zijn. In dit verband wil ik wijzen op paragraaf 20, betreffende de normen van de Internationale Arbeidsorganisatie, of op paragraaf 65, waarin een duidelijk onderscheid wordt gemaakt tussen commerciële diensten en overheidsdiensten.</p>
      <p sl="es">Als daarnaast in het verslag-Caspary onze amendementen 43 en 52 zouden worden overgenomen, zouden wij ons daarmee veel sterker richten op wat wij nastreven. Maar ook zoals het nu is, levert het verslag naar mijn idee een positieve bijdrage.</p>
      <p sl="es">Als lid van de Commissie constitutionele zaken wil ik tevens de hoop uitspreken dat de Raad instemt met de uitvoering van datgene waarin de Grondwet, die nu bekrachtigd of gewijzigd wordt, voorziet, namelijk dat het Parlement de mogelijkheid wordt gegeven om niet alleen instemming te verlenen met, maar ook betrokken te worden bij het mandaat en de follow-up van de onderhandelingen. Dan zal er sprake zijn van een volwaardige vertegenwoordiging van de burgers op een terrein dat per slot van rekening duidelijk van invloed is op hun dagelijks leven.</p>
    </intervention>
    <intervention id="2-042" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Mijnheer de Voorzitter, mijnheer de commissaris, in het kader van dit debat zou ik drie punten onder de aandacht willen brengen.</p>
      <p sl="pl">Het verslag dat we vandaag behandelen, gaat over de ontwikkeling van de handel. Eerst en vooral zou ik erop willen wijzen dat dit geen doel op zich mag zijn. De ontwikkeling van de handel moet bekeken worden in het licht van het effect ervan op de economische groei - onder andere voor de Europese productie - en van de gevolgen ervan voor de ontwikkelingen op de Europese arbeidsmarkt en voor de evenwichtige groei van de hele Europese Unie.</p>
      <p sl="pl">Ten tweede zijn de in het verslag opgenomen opmerkingen over open markten correct, op voorwaarde dat ze gebaseerd zijn op het beginsel van wederkerigheid en dat er rekening wordt gehouden met de beginselen van eerlijke mededinging. De Europese Unie stelt haar markt vaak open in omstandigheden waarin haar buitenlandse partners geenszins van plan zijn om zich aan het wederkerigheidsbeginsel te houden en nog veel minder aan eerlijke mededingingsregels.</p>
      <p sl="pl">Ten derde is het van fundamenteel belang dat deze beginselen worden nageleefd met betrekking tot de handel in voedingswaren. Sommige partners van de Europese Unie handelen in strijd met de beginselen van eerlijke mededinging. Dat heeft er onder andere toe geleid dat de Europese landbouwproductie in tal van domeinen aan banden is gelegd. In sommige gevallen werd de productie zelfs volledig stopgezet. Het zal bijzonder moeilijk - en misschien zelfs onmogelijk - zijn voor Europa om deze activiteiten in de toekomst opnieuw op te starten, in een situatie waarin de prijzen door de buitenlandse partners zullen worden bepaald.</p>
    </intervention>
    <intervention id="2-043" speaker_id="28261" name="Alexander Stubb" is_mep="True" mode="spoken">
      <p sl="en">Mijnheer de Voorzitter, ik wil graag drie dingen zeggen. Om te beginnen wil ik de heer Caspary bedanken voor het uitstekende verslag dat hij heeft afgeleverd en hem gelukwensen met het feit dat hij een goede, liberale vrijhandelskoers heeft gevolgd.</p>
      <p sl="en">Ten tweede wilde ik opmerken dat ik voorstander ben van vrije handel en multilateralisme. Ik heb echter begrepen dat we in de huidige Doha-ronde een aantal maatregelen moeten nemen in de bilaterale sfeer, waar we misschien niet blij mee zijn, maar waar we niet onderuit kunnen.</p>
      <p sl="en">Ik wil de heer Mandelson graag zeggen dat het heel goed is dat hij ons promoot als een supermacht op handelsgebied. Wij nemen, net als de Verenigde Staten, ruim twintig procent van de wereldhandel voor onze rekening. Als wij handelsbesprekingen voeren, wordt er geluisterd, en daarom is het erg belangrijk om een evenwicht te zoeken tussen vrije handel en protectionisme.</p>
      <p sl="en">Ik sta enigszins aarzelend tegenover het handelsbeschermende instrument op zich - ik draag bijvoorbeeld graag Chinese tennisschoenen! - en daarom vraag ik de commissaris om daar voorzichtig mee te zijn en niet te overdrijven. We willen geen Europese Colbert-staat worden.</p>
      <p sl="en">Mijn laatste opmerking betreft de globalisering en met name de manier waarop die wordt gehekeld. Ik word er triest van als ik naar figuren als Jean-Marie Le Pen luister - ook al doe ik dat niet vaak. Het lijkt wel alsof globalisering overal de zondebok van is geworden: al het slechte komt door de globalisering en al het goede is de verdienste van de lidstaat zelf. Dit is geen goede benadering. Ik wil echt niet dat de Europese Unie een moderne Colbert wordt, met andere woorden een mercantilist, die wel zelf wil exporteren, maar de import van elders wil tegenhouden. Maar daar is het ons niet om te doen. Het gaat ons in principe om het vrije verkeer van goederen, diensten, personen en geld, en ook dat moeten we wereldwijd promoten.</p>
    </intervention>
    <intervention id="2-044" speaker_id="28137" name="Kader Arif" is_mep="True" mode="spoken">
      <p sl="fr">Mijnheer de Voorzitter, dames en heren, ik wil graag wijzen op enkele fundamentele beginselen en mijn bezorgdheid uiten ten aanzien van de nieuwe handelsstrategie die de Commissie vandaag bepleit en die onze collega, de heer Caspary, in zijn verslag heeft overgenomen.</p>
      <p sl="fr">Het eerste beginsel is dat wij steeds prioriteit moeten geven aan het multilateralisme. Wij weten dat de excessieve proliferatie van bilaterale overeenkomsten het gereguleerde multilaterale bouwwerk, waarvan wij voorstander zijn, ernstig in gevaar brengt. Het tweede beginsel is dat wij het engagement van de Unie voor een handelsbeleid dat de ontwikkeling bevordert, voor een beleid dat niet-commerciële dimensies zoals waardige arbeidsnormen, toegang tot geneesmiddelen, milieu en uitroeiing van de armoede integreert, niet mogen ondermijnen.</p>
      <p sl="fr">Mijn bezorgdheid heeft betrekking op drie punten. Het eerste is dat ontwikkeling - in het teken waarvan de Doha-ronde aanvankelijk was gesteld - geen prioriteit meer heeft in de toekomstige vrijhandelsovereenkomsten en in de nieuwe handelsagenda van de EU, hoewel de doelstellingen van het EU-handelsbeleid altijd compatibel zouden moeten zijn met haar ontwikkelingsbeleid en dit op een nuttige wijze zouden moeten aanvullen, met name ten aanzien van sociale en milieukwesties.</p>
      <p sl="fr">Mijn tweede punt van bezorgdheid is het toepassingsgebied van deze overeenkomsten, die veel verder gaan dan de huidige voorschriften van de WTO. Het beginsel van volledige wederkerigheid waaraan wij voorrang proberen te geven, ook voor opkomende landen die geconfronteerd worden met grote armoede, is bijvoorbeeld onaanvaardbaar. Wij moeten ontwikkelingslanden in staat stellen de kwetsbare en gevoelige sectoren van hun economieën tijdelijk te beschermen. Kortom, wij mogen anderen niet opleggen wat wij onszelf niet kunnen opleggen.</p>
      <p sl="fr">Mijn laatste zorg ten slotte betreft de voorstellen voor de onderhandelingen over de zogenaamde Singapore-thema’s. Deze zeer controversiële kwesties zijn na massaal verzet van de ontwikkelings- en opkomende landen uitgesloten van de Doha-ronde. Die controverse heeft reeds eerder geleid tot het mislukken van Cancún.</p>
      <p sl="fr">Wij weten dat door deze ingewikkelde kwesties zowel voor de Unie als voor onze partners heikele vragen worden opwerpen, vragen die verband houden met het binnenlands beleid, en derhalve met de soevereiniteit van de lidstaten. Deze kwesties zouden bovendien verstrekkende gevolgen kunnen hebben voor de sociaal-economische modellen en derhalve voor de ontwikkeling van onze partners.</p>
      <p sl="fr">Het is van essentieel belang dat de Unie niet erop aandringt dat ook over deze kwesties wordt onderhandeld. Niets kan rechtvaardigen dat datgene wat in een multilaterale ronde ter zijde is geschoven, door het achterdeurtje van een bilaterale overeenkomst weer binnenkomt. Op het spel staan hier onze consistentie, onze geloofwaardigheid en een bepaald ontwikkelingsmodel dat wij steeds hebben proberen te bevorderen.</p>
    </intervention>
    <intervention id="2-045" speaker_id="1413" name="Glyn Ford" is_mep="True" mode="spoken">
      <p sl="en">Mijnheer de Voorzitter, ik wil mijn waardering uitspreken voor al het werk dat de heer Caspary in dit verslag heeft gestoken. Zoals commissaris Mandelson terecht opmerkte, is het dit jaar onze prioriteit om de multilaterale Doha-ontwikkelingsronde af te ronden. Daarnaast vinden er aanvullende onderhandelingen plaats over bilaterale vrijhandelsovereenkomsten met Zuid-Korea, de ASEAN-landen en India.</p>
      <p sl="en">Met het verslag van de heer Caspary beschikken we over een kader waarbinnen we tijdens de onderhandelingen moeten trachten te opereren, niet omwille van de heer Caspary, maar omwille van onze commissie. Het verslag bevat echter enkele tegenstrijdigheden. Het is inderdaad, zoals de heer Helmer zei, schizofreen te noemen.</p>
      <p sl="en">Sommige leden van mijn fractie beklagen zich over het feit dat het verslag niet ontwikkelingsvriendelijk is. Ik weet niet of dat ook wel de bedoeling was, aangezien er onderhandelingen op stapel staan met landen als Singapore en Zuid-Korea, Thailand en India, landen die niet meer tot de categorie van onderontwikkelde landen behoren. Wat de ASEAN-landen betreft, vallen Laos en Cambodja onder het “Alles behalve wapens”-beleid van de EU en genieten daarom een zekere mate van bescherming.</p>
      <p sl="en">Ik ben blij met paragraaf 30 van het verslag, aangezien hierin rekening wordt gehouden met de belangen van de kleinste en zwakste landen. Ik ben ook erg blij met paragraaf 32, waarin wordt opgeroepen om de IAO-normen voor arbeidsomstandigheden op te nemen in toekomstige vrijhandelsovereenkomsten.</p>
      <p sl="en">Ik kan me wel enigszins vinden in de opmerkingen van de heer Kamall over audiovisuele diensten, maar ik moet zeggen dat de privatisering van de gezondheidszorg, het onderwijs en de drinkwater- en energievoorziening niet zozeer de arme mensen in de ontwikkelingslanden helpt, maar vooral de rijke minderheid van de bevolking.</p>
      <p sl="en">Ik ben blij met paragraaf 33, waarmee het gemakkelijker wordt gemaakt om vrijhandelsovereenkomsten op te schorten als ze niet worden nagekomen, met name met betrekking tot de sociale clausules. Voor een aantal leden van de PSE-Fractie is paragraaf 29 de paragraaf die alles kapot maakt. Hierin wordt aangedrongen op een verstrekkende liberalisering van diensten. Mijn fractie is gisteren bijeengekomen en we hebben met een kleine meerderheid besloten dat we dit verslag niet kunnen steunen als hierin deze paragraaf en paragrafen van soortgelijke strekking voorkomen.</p>
    </intervention>
    <intervention id="2-046" speaker_id="photo_generic" name="Peter Mandelson" is_mep="True" mode="spoken">
      <p sl="en">lid van de Commissie . - Mijnheer de Voorzitter, we hebben enkele zeer ter zake kundige en zinnige bijdragen aan dit debat gehoord. Ik vind ze erg waardevol en bedank de sprekers van harte.</p>
      <p sl="en">Ik geloof dat de geest - en misschien niet elke letter - van mijn eigen benadering en die van het verslag van de heer Caspary goed werd verwoord door de heer Fjellner toen hij zei dat vrije handel de welvaart bevordert en protectionisme de armoede. Globaal gesproken denk ik dat dat juist is, maar ik zou zeggen dat vrije handel een noodzakelijk maar ontoereikend middel is om de economische ontwikkeling in de armere landen van de wereld te stimuleren en de armoede te bestrijden.</p>
      <p sl="en">Ik ben het eens met sprekers zoals de heer Désir, die willen dat de Commissie ten opzichte van ontwikkelingslanden het beginsel van evenredige wederkerigheid hanteert. Daar ben ik het mee eens, en in mijn aanpak houd ik rekening met het vermogen van de economieën van die ontwikkelingslanden. De EU vraagt van haar handelspartners niet meer dan zij op grond van hun ontwikkelingsniveau kunnen, maar, zoals anderen al zeiden, kan het soort economieën dat vrijhandelsovereenkomsten met ons wil sluiten - Korea, de ASEAN-landen, India - eigenlijk niet tot de minst ontwikkelde landen ter wereld worden gerekend.</p>
      <p sl="en">De heer Arif noemde, net als de heer Désir, de zogenaamde Singapore-thema’s. Het enige wat ik in dat verband kan zeggen is dit: als partnerlanden besluiten dat ze deze kwesties bilateraal met de Europese Unie willen bespreken, om op die manier hun eigen ontwikkeling en economische mogelijkheden te bevorderen, waarom zou dat dan niet mogen? Ik geloof niet dat wij in Europa ontwikkelingslanden en opkomende economieën moeten vertellen dat zij geen kwesties aan de orde mogen stellen als investeren, concurreren en transparantie in overheidsaanbestedingen.</p>
      <p sl="en">Een of twee afgevaardigden noemden de kwestie van handelsbescherming. De heer Caspary deed dat in het begin en daarna ook de heer Guardans Cambó en mevrouw Saïfi. Ik pieker er niet over om af te zien van het recht van Europa om een beroep te doen op antidumpingmaatregelen. Handelsbeschermende instrumenten zijn een essentieel middel om voor vrije handel te zorgen daar waar sprake is van met subsidies geproduceerde goederen of prijsbeïnvloeding. Dat moet natuurlijk niet worden verward met de gebruikelijke handelsvoordelen die veel ontwikkelingslanden krijgen. De handelsbeschermende instrumenten zijn niet bedoeld om de Europese handel te beschermen tegen dit soort eerlijke concurrentie.</p>
      <p sl="en">Het klopt dat ik af en toe wel eens in botsing kom met mensen die handelsbeschermende instrumenten willen gebruiken uit angst voor concurrentie en niet omdat ze eerlijk willen concurreren. Ik denk evenwel dat we er met een periodieke herziening voor kunnen zorgen dat het vertrouwen van de burger in deze instrumenten behouden blijft en dat deze instrumenten zo nodig kunnen worden aangepast aan de veranderende wereld. Meer doen we niet.</p>
      <p sl="en">Ik wil graag even ingaan op enkele opmerkingen. Ik sta sympathiek tegenover het standpunt van de heer Kamall ten aanzien van de liberalisering van diensten. Ja, we zullen tijdens onze onderhandelingen over bilaterale vrijhandelsovereenkomsten aandacht schenken aan het openen van de dienstenmarkt, maar daarbij behouden onze partners het recht om hun dienstensector te reguleren en om te bepalen of ze de sectoren van de openbare diensten wel of niet willen openen. Dat moeten ze zelf beslissen. Dat kunnen wij niet opleggen.</p>
      <p sl="en">Ik ben ook blij dat enkele afgevaardigden de aandacht hebben gevestigd op de arbeidsvoorwaarden, sociale voorwaarden en milieuvoorwaarden die van toepassing zijn onder onze handelspartners. Ik ben er vast van overtuigd dat duurzame ontwikkeling - iets wat van invloed is op al deze voorwaarden - eveneens een overkoepelende doelstelling voor het handelsbeleid moet zijn. Eén kwestie op handels- en milieugebied, waarvoor we tijdens de Doha-besprekingen erg ons best hebben gedaan, maar waartegen een aantal landen zich heeft verzet, betreft de vermindering van de rechten op milieugoederen. Veel milieuproblemen zouden hierdoor kunnen worden opgelost. In toekomstige vrijhandelsovereenkomsten zullen we ook toezeggingen blijven opnemen ten aanzien van arbeidsnormen.</p>
      <p sl="en">De geachte afgevaardigden weten waarschijnlijk wel dat we met de kwestie van deze voorwaarden op verzet bij onze onderhandelingspartners zijn gestuit. Zij zien deze niet als een manier om de normen op te krikken, maar als een middel voor de ontwikkelde landen om met nieuwe excuses te komen om hun markt gesloten te houden voor de goederen en diensten die de ontwikkelingslanden exporteren. Daarom is het belangrijk dat we hierin een goed evenwicht vinden, en ik geloof stellig dat we bij deze kwesties zoveel mogelijk door middel van stimulansen en niet door sancties druk moeten uitoefenen.</p>
      <p sl="en">De heer Markov en mevrouw Mann stipten allebei de rol van het Europees Parlement aan. Ik hecht groot belang aan een nauwe samenwerking met het Europees Parlement, in de context van ons kaderakkoord. Waar mogelijk breiden we onze samenwerking met het Parlement op het gebied van handelskwesties uit. Daarom hebben we het Parlement ook op een volkomen transparante manier ingelicht over de onderhandelingsrichtsnoeren.</p>
      <p sl="en">Ik wil graag even kort ingaan op iets wat de heer Papastamkos zei. Hij refereerde aan ons streven naar een nulheffing voor een afgesproken lijst van milieugoederen. Ik ben van mening en ga ermee akkoord dat we een manier moeten zien te vinden om het “free rider”-probleem met betrekking tot klimaatvriendelijke beleidsmaatregelen en in verband met het Protocol van Kyoto aan te pakken. Dit wordt op lange termijn een steeds belangrijkere factor in het debat over klimaatverandering. Ik vind het voorbarig om aan een koolstofheffing te denken. Volgens mij zitten daar talloze praktische en juridische haken en ogen aan. We moeten oppassen dat de klimaatvriendelijke beleidsmaatregelen en instrumenten die we eventueel in de toekomst ontwikkelen, geen protectionistische instrumenten worden. Ik ben het er echter volledig mee eens dat het moment gekomen is om zorgvuldig naar deze kwesties kijken, aangezien ze op termijn steeds relevanter worden.</p>
      <p sl="en">Ik dank alle geachte afgevaardigden die het woord hebben gevoerd en zo'n goede bijdrage aan dit debat hebben geleverd. Ik kijk uit naar een voortzetting van de krachtige samenwerking tussen dit Parlement en mij en mijn diensten.</p>
    </intervention>
    <intervention id="2-047" speaker_id="23788" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="2-048" speaker_id="28155" name="Edit Herczog" is_mep="True" mode="written">
      <p sl="hu">Graag feliciteer ik de rapporteur, en ik ben in het bijzonder verheugd over de effectieve bijdrage van mijn collega Elisa Ferreira. Europa neemt een tweevoudig standpunt in ten aanzien van de globalisering. Enerzijds zijn wij de meest actieve en geëngageerde ondersteuners van de ontwikkelingslanden, aangezien wij geloven in de waarden van de democratie en de maatschappelijke en economische groei, maar anderzijds zijn wij, zodra de ontwikkelingslanden uitgroeien tot onze concurrenten, bang voor ze en vrezen we voor onze eigen rijkdom en welvaart. Het is noch binnen de EU noch ten opzichte van derde landen te verkopen dat de arme partij alleen een partner is zolang hij arm blijft.</p>
      <p sl="hu">We mogen niet vergeten dat in Europa de sociale verworvenheden werden opgebouwd op economische opleving, en niet andersom. Daarom kunnen we ook van onze partners alleen verwachten dat ze economische en sociale welvaart bereiken als we hen in staat stellen om rijker te worden en als wij hen daarbij helpen. Ze kunnen echter alleen rijker worden op markten met een grote koopkracht, dus in ontwikkelde landen, zoals Europa. Als we onze markt voor deze landen sluiten, staan we hun groei in de weg.</p>
      <p sl="hu">Daardoor hoeven we onszelf nog geen groei te ontzeggen. We moeten alleen begrijpen dat we niet in alles concurrerender kunnen zijn dan alle anderen. Binnen de kaders van de huidige wereldeconomie kunnen we uitblinken door onze technologische vooruitgang, ons milieubewustzijn, onze intellectuele producten en diensten en onze innovatieve capaciteiten, en we zullen ons eigen concurrentievermogen dan ook moeten baseren op deze facetten.</p>
      <p sl="hu">In de wereldwijde concurrentiestrijd moet Europa voor ogen houden dat ganzen de beste vogels zijn: ze kunnen zingen, zwemmen, rennen en vliegen. Ze zijn niet in alles de beste, maar nemen op alle terreinen een sterke positie in. Daar zouden wij een voorbeeld aan kunnen nemen.</p>
    </intervention>
  </section>
  <section id="creitem7" title="7. Handelsgebonden hulpverlening van de Europese Unie (debat)">
    <intervention id="2-050" speaker_id="23788" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0088/2007) van David Martin, namens de Commissie internationale handel, over de handelsgebonden hulpverlening van de Europese Unie (2006/2236(INI)).</p>
    </intervention>
    <intervention id="2-051" speaker_id="1403" name="David Martin" is_mep="True" mode="spoken" role="rapporteur">
      <p sl="en">Mijnheer de Voorzitter, alvorens ik inga op de kern van dit verslag wil ik graag mijn schaduwrapporteurs bedanken voor hun samenwerking bij de voorbereiding van het verslag. In het bijzonder wil ik het DG Handel en het DG Ontwikkeling van de Commissie bedanken, die - en ik ben blij dat te kunnen zeggen - zich vol overgave samen met het Parlement voor deze specifieke kwestie hebben ingezet. Tot slot zou ik Pelayo Castro Zuzuarregui, de ambtenaar van het Parlement met wie ik aan dit verslag heb gewerkt, graag willen bedanken. Hij gaat ons voor een jaar verlaten - we hopen dat het slechts één jaar zal zijn! - om voor de Spaanse premier te werken. Ik heb met hem aan dit verslag en aan een aantal andere verslagen gewerkt, en vond het altijd intellectueel stimulerend om in zijn gezelschap te verkeren. Ik wens hem dan ook het allerbeste.</p>
      <p sl="en">Nu terzake. Aid for Trade is een belangrijk werktuig om de ontwikkelingslanden bij de wereldeconomie te betrekken. Ik wil echter meteen benadrukken dat het geen substituut vormt voor de Doha-Ontwikkelingsronde, maar er een aanvulling op is. Het is duidelijk dat marktliberalisering op zich niet voldoende is om de ontwikkelingslanden te integreren in de wereldeconomie. Je hoeft maar te kijken naar de ervaring van de afgelopen 40 jaar. Het aandeel van de minst ontwikkelde landen in de wereldhandel is bijna gehalveerd van 1,9 tot 1 procent, ondanks de tariefvermindering na de Urugay-ronde plus andere tariefverminderingen en recente inspanningen zoals het ‘alles behalve wapens’-initiatief, waarmee ontwikkelingslanden rechten- en quotavrije toegang kregen. Liberalisering is daarom mijns inziens belangrijk maar is op zichzelf duidelijk niet voldoende geweest om de ontwikkelingslanden volledig bij de wereldeconomie te betrekken.</p>
      <p sl="en">Laat ik duidelijk zijn: ik beweer niet dat handelsgebonden hulpverlening op zichzelf een panacee is. Het is echter wel vrij duidelijk dat er nu een groeiende consensus bestaat over de voordelen die handelsgebonden hulpverlening zou kunnen bieden. De ministerconferentie van de Wereldhandelsorganisatie in Hongkong in december 2005 heeft een ambitieus werkprogramma opgezet voor Aid for Trade en meer steun toegezegd om ontwikkelingslanden te helpen bij de aansluiting op de wereldeconomie. Dit volgde op de toezegging die de heer Barroso op de G8-top in Gleneagles deed, toen hij zei 1 miljard euro EU-geld en 1 miljard euro afkomstig uit de lidstaten te zullen aanwenden voor steun aan de begrotingslijn voor Aid for Trade .</p>
      <p sl="en">Hoewel dit allemaal zeer welkom is en ten tijde van de aankondiging heel indrukwekkend klonk, moeten wij ons realiseren dat de toename in wezen zeer bescheiden is. De bijdrage van de Europese Unie zal worden opgetrokken van ongeveer 850 miljoen euro nu tot 1 miljard euro, terwijl de bijdrage van de lidstaten - als zij hun beloftes nakomen - zal stijgen van 300 miljoen euro naar 1 miljard euro.</p>
      <p sl="en">Afgelopen oktober heeft de Raad Algemene Zaken opgeroepen tot de ontwikkeling van een handelstrategie om in kaart te brengen hoe wij deze beloftes kunnen nakomen. Mijn verslag geeft enkele hoofdpunten aan die, naar ik hoop, zullen terugkomen in die strategie. Ten eerste wil ik, met betrekking tot de werkingssfeer van de handelsgebonden hulpverlening, dat het miljard van de heer Barroso wordt gemeten aan de bestaande grondslag die bestaat uit twee categorieën: aan de ene kant handelsbeleid en -reglementering en aan de andere kant ontwikkeling van het handelsverkeer. Ik verwelkom evenwel het feit dat de WTO-task force daar nog drie andere categorieën aan heeft toegevoegd: handelsgebonden aanpassingen, handelsgebonden infrastructuur en productiecapaciteit. Dit zijn vitale aspecten van de agenda voor handelsgebonden hulpverlening, en ik hoop dat er extra middelen kunnen worden gevonden om de ontwikkelingslanden te helpen bij de aanpak van zaken als de geleidelijke afschaffing van preferenties, de vermindering van de overheidsinkomsten als gevolg van de lagere douanerechten en hulp bij de aanpassing aan de nieuwe concurrentiedruk als gevolg van de regionalisatie, zoals economische partnerschapovereenkomsten.</p>
      <p sl="en">Mijn verslag bepleit dat handelsgebonden hulpverlening gestuurd moet worden door de vraag en het betrokken land ownership heeft. In dit verband zou het geïntegreerd ontwikkelingsbeleid van de Wereldhandelsorganisatie het belangrijkste diagnostische werktuig moeten worden voor de ontwikkelingslanden en hen moeten helpen vaststellen waar handelsgebonden hulpverlening het grootste voordeel kan opleveren. Ook moeten we ervoor zorgen dat de particuliere sector en het maatschappelijk middenveld in de ontwikkelingslanden worden betrokken bij het proces. Ofschoon handelsgebonden hulpverlening zonder twijfel een andere benadering is van algemene ontwikkelingshulp, zou het naar mijn mening moeten worden gebaseerd op dezelfde basisprincipes van armoedebestrijding en duurzame groei en moeten de millenniumdoelstellingen ons belangrijkste referentiepunt blijven.</p>
      <p sl="en">Het verheugt me dat veel van de zaken waar wij in dit verslag om hebben verzocht, terug zijn te vinden in de in april gepubliceerde mededeling van de Commissie. Het is misschien naïef, maar ik wil graag geloven dat dat mede te danken is aan de intensieve wisselwerking tussen de DG’s van de Commissie en het Europees Parlement. Ik hoop dat het ook zijn weerspiegeling zal krijgen in de definitieve, gezamenlijke EU-handelsstrategie die na de zomer wordt goedgekeurd.</p>
      <p sl="en">Ik heb in mijn verslag vandaag opgeroepen tot tweejaarlijkse verslaglegging aan het Parlement, zodat wij kunnen controleren of de lidstaten en de Commissie zowel kwalitatief als kwantitatief de door hen beloofde hulp leveren. Alle instellingen hebben zich tot nu toe bereid getoond om gemeenschappelijk de beloften na te komen van deze naar mijn mening belangrijke strategie, die een belangrijke, zij het bescheiden, bijdrage kan leveren aan de integratie van de armste landen van de wereld in het wereldwijde handelssysteem.</p>
    </intervention>
    <intervention id="2-052" speaker_id="photo_generic" name="Peter Mandelson" is_mep="True" mode="spoken">
      <p sl="en">lid van de Commissie. - Mijnheer de Voorzitter, ik wil de rapporteur, David Martin, graag bedanken voor hetgeen ik beschouw als een zeer waardevol verslag over handelsgebonden hulpverlening. Ik ben blij dat hij heeft gerefereerd aan de millenniumdoelstellingen, aangezien deze onze leidraad en ons streefdoel vormen. Ik ben het met hem eens dat vrijhandel weliswaar een noodzakelijke voorwaarde is voor ontwikkeling maar geen toverstokje, net zomin als Aid for Trade een panacee is, hoe noodzakelijke component ze ook is van iedere ontwikkelingsstrategie.</p>
      <p sl="en">Ik denk dat met dit verslag een zeer sterk engagement wordt getoond voor de handelsgebonden hulpverleningagenda, waar ik volledig achter sta. Ik heb ook de zeer bruikbare suggesties en leidraad gelezen met betrekking tot de gezamenlijke EU-strategie voor handelsgebonden hulp, waar ik zeer dankbaar voor ben. Verder ben ik erg blij met de betrokkenheid van het Parlement bij dit proces.</p>
      <p sl="en">Vanaf 2005 hebben het Europees Parlement, de Raad en de Commissie een duidelijke gezamenlijke visie ontwikkeld op de belangrijkste uitgangspunten van handelsgebonden hulpverlening. Wij zijn het er allen over eens dat handel een belangrijke katalysator kan zijn voor groei en armoedebestrijding in ontwikkelingslanden, maar de succesvolle integratie van ontwikkelingslanden in het wereldhandelssysteem vereist meer dan betere markttoegang en versterking van de internationale regelgeving. Wat dat betreft wordt in de besluiten van de Raad Algemene Zaken van 14 en 15 mei dit jaar gewezen op de cruciale rol van handelsgebonden hulpverlening.</p>
      <p sl="en">Wij staan nu voor de uitdaging om deze uitgangspunten in de praktijk te brengen door middel van de EU-strategie voor handelsgebonden hulpverlening, waar de Commissie en de lidstaten gezamenlijk aan werken. Deze strategie moet een routekaart vormen om onze financiële beloftes na te komen, een leidraad bieden om de effectiviteit van onze hulp te vergroten, een raamwerk zijn voor monitoring en verslaglegging met betrekking tot handelsgebonden hulp, en kijken naar de mogelijkheden van de Commissie en de lidstaten om de handelsgebonden hulp te leveren. De strategie zal in oktober van dit jaar gereed zijn, en zal dan worden gepresenteerd tijdens de WTO-rapportage over handelsgebonden hulp. Dit verslag van het Parlement is dus ruim op tijd.</p>
      <p sl="en">Ik wil graag ingaan op enkele specifieke zaken die in het verslag naar voren worden gebracht, en eerst en vooral op de kwestie van de uitbreiding van de werkingssfeer van de handelsgebonden hulp overeenkomstig de financiële beloften van de EU. Laat me benadrukken dat de geloofwaardigheid van onze beloften van groot belang is, en het moet glashelder zijn dat de reikwijdte van onze belofte niet zal worden veranderd. De 2-miljarddoelstelling blijft gerelateerd aan de categorieën handelsbeleid en handelsontwikkeling.</p>
      <p sl="en">Ik hecht groot belang aan de meer algemene handelsgebonden hulpagenda, met inbegrip van de opbouw van productiecapaciteit bovenop de steun voor handelsontwikkeling, infrastructuur en aanpassing. Voor deze zeer kapitaalintensieve gebieden zijn duidelijk extra hulptoezeggingen nodig, maar laat me nogmaals benadrukken dat deze inspanningen niet op het conto van onze financiële beloften zullen worden geschreven.</p>
      <p sl="en">Wat betreft het gebrek aan extra middelen ter aanvulling van het Europees Ontwikkelingsfonds voor ACS-landen: wij zouden graag meer willen doen, maar de Commissie heeft geen zeggenschap over de begroting van het Europees Ontwikkelingsfonds. Daar beslissen de EU-lidstaten over. Er zijn slechts beperkte uitzonderingen, maar daarbij is ook goedkeuring door de lidstaten vereist. Zij hebben betrekking op zeer specifieke doeleinden zoals de aanpassingen ten gevolge van de hervorming van de suikersector.</p>
      <p sl="en">Wat het geïntegreerd ontwikkelingsbeleid betreft, kan ik tot mijn vreugde bevestigen wat ik in Hongkong al heb aangekondigd. De Commissie is bereid om in de eerste twee jaar 10 miljoen euro uit te trekken voor het multilaterale deel van het ruimere geïntegreerde ontwikkelingsbeleid. Daarbovenop zal de Commissie het multilaterale beleid aanvullen met substantiële bilaterale en regionale financieringen om activiteiten te verwezenlijken die zijn vastgesteld in het geïntegreerd ontwikkelingsbeleid en waaraan de respectieve partnerregeringen ook prioriteit hebben gegeven. Wij zullen ook human resources en capaciteit in het veld leveren om het geïntegreerd ontwikkelingsbeleid beter te laten functioneren.</p>
      <p sl="en">De kwestie van de aanpassingssteun wordt terecht benadrukt in het verslag. Ik ben het er echter niet mee eens dat de EPO-onderhandelingen in deze context speciale vermelding verdienen. Aanpassingssteun is relevant met betrekking tot alle externe handelsschokken. Zij kunnen voortvloeien uit handelsoverleg maar ook een gevolg zijn van unilaterale hervormingen zoals in het geval van de suiker. Bij iedere uitkomst van de EPO-onderhandelingen, zullen de verplichtingen van de ACS-partners gefaseerd worden ingevoerd gedurende een zeer lange periode. Dit zal de aanpassing vergemakkelijken en de behoeften aangeven die wij moeten helpen lenigen.</p>
      <p sl="en">Tot slot hebben we nota genomen van uw verzoek om het handelsintegratiemechanisme van het IMF te zien als onderdeel van de handelsgebonden hulpverleningstrategie van de EU. Wij denken dat dit beter kan worden aangepakt in samenwerking met andere internationale donoren, bijvoorbeeld als onderdeel van de wereldwijde rapportage van de handelsgebonden hulp op WTO-niveau.</p>
      <p sl="en">Ik wil nogmaals mijn grote waardering uitspreken voor de politieke steun van dit Parlement aan Aid for Trade en onze bereidheid uitspreken tot samenwerking met het Europees Parlement om verdere vooruitgang te boeken, en daar verheug ik me op.</p>
    </intervention>
    <intervention id="2-053" speaker_id="4480" name="Margrietus van den Berg" is_mep="True" mode="spoken">
      <p sl="nl">rapporteur voor advies van de Commissie ontwikkelingssamenwerking . - Voorzitter, handel en ontwikkelingssamenwerking zijn zeer nauw met elkaar verweven, zoals de commissaris terecht zei. Willen we de millenniumdoelstellingen in 2015 realiseren, dan kunnen en moeten hulp en handel elkaar aanvullen.</p>
      <p sl="nl">De ontwikkelingslanden hebben onze hulp nodig om hun regionale markten verder te ontwikkelen. Daarbij is een versnelde verbetering van de regels van oorsprong essentieel. Europa en de ontwikkelingspartners moeten gezamenlijk zoeken naar een task force voor ontwikkeling, die deze opbouw van de lokale markten handen en voeten kan geven.</p>
      <p sl="nl">Deze task force moet bestaan uit deskundigen op het gebied van handels- en ontwikkelingsbeleid en kan helpen bij de ontwikkeling en implementatie van concrete handelsversterkende maatregelen. Daarbij moeten we onder meer denken aan alternatieve belastinginkomsten, versterking van de productiecapaciteit en standaardisatie en creatie van gezamenlijke buitengrenscontroles. Vooral de human resources moeten verder worden ontwikkeld. Dergelijke praktische ondersteuning zou een echte hulp zijn bij het tot bloei laten komen van de lokale markten en onderlinge handel. Voor de grote infrastructuur denken wij eerder aan de EIB.</p>
      <p sl="nl">Deze handelsgerichte hulp mag echter geen sigaar uit eigen doos zijn. Dus niet uit het bestaande ontwikkelingsbudget worden gefinancierd. De PSE-Fractie wil nieuw geld, anders zou namelijk minder geld beschikbaar zijn voor het halen van de millenniumdoelstellingen en dat is tenslotte het centrale streefdoel waar ook de commissaris zich zojuist van harte achter stelde en waarmee we hem succes wensen.</p>
    </intervention>
    <intervention id="2-054" speaker_id="4559" name="Maria Martens" is_mep="True" mode="spoken">
      <p sl="nl">namens de PPE-DE-Fractie . - Voorzitter, commissaris, lange tijd hebben we ontwikkelingslanden op allerlei terreinen gesteund, behalve op het gebied van handel. Mede daardoor zijn landen en hun economieën in grote mate subsidie-afhankelijk gebleven.</p>
      <p sl="nl">Economische groei blijkt onontbeerlijk om armoede effectief te bestrijden. Kijk naar de geweldige vooruitgang die landen in Azië hebben doorgemaakt. Korea is een goed voorbeeld. Meer en meer komen we er dan ook achter dat handel buitengewoon grote kansen voor de economische groei van arme landen biedt.</p>
      <p sl="nl">Ontwikkelingslanden hebben vaak nog niet de juiste infrastructuur om op de wereldmarkt te kunnen opereren. Daarom hebben deze landen onze ondersteuning nodig en daarom is er de handelsgebonden hulpverlening. Deze is erop gericht ontwikkelingslanden in staat te stellen om te functioneren op de internationale markt. Via handelsgebonden hulpverlening kunnen landen bijvoorbeeld de regelgeving verbeteren op terreinen die de handel raken, zoals belastingen en douane. Het gaat om het verbeteren van wegen en waterwegen, bestrijding van fraude en corruptie, versterken van de productiecapaciteit en ook diversificatie. Veel landen zijn immers afhankelijk van slechts één landbouwproduct. Diversificatie van producten bevordert een stabielere economie.</p>
      <p sl="nl">Ook is capaciteitsopbouw nodig om goede onderhandelaars op te leiden. Voorzitter, omdat handelsgebonden hulpverlening dit doet, de arme landen hulp bieden, om hun economieën te versterken en hun onafhankelijkheid te vergroten, daarom ben ik blij met dit initiatief.</p>
      <p sl="nl">Handelsgebonden hulpverlening, het is al gezegd, is geen wondermiddel, geen panacee voor ontwikkeling, maar wel noodzakelijk om ontwikkelingslanden aansluiting te laten vinden op de internationale markt. Mijn complimenten aan rapporteur David Martin voor de inhoud en ook voor de plezierige samenwerking, waardoor er een inhoudelijk sterk en breed gedragen verslag voorligt.</p>
      <p sl="nl">Voorzitter, commissaris, om dit instrument ook effectief te laten zijn, vraag ik de Commissie om een goed werkprogramma - haalbaar en realistisch - en een goede samenwerking met de lidstaten.</p>
    </intervention>
    <intervention id="2-055" speaker_id="28481" name="Sajjad Karim" is_mep="True" mode="spoken">
      <p sl="en">namens de ALDE-Fractie. - Mijnheer de Voorzitter, ik wil om te beginnen de rapporteur graag bedanken voor de manier waarop hij dit verslag heeft opgesteld. Zoals altijd stond de heer Martin open voor zijn collega’s en was hij bereid compromissen met hen te sluiten. Het verslag dat daarbij uit de bus is gekomen geeft uiting aan een echte consensus in de Commissie internationale handel. Dat gezegd hebbende, en aangezien de schaduwrapporteurs was gevraagd om geen amendementen in te dienen in de plenaire vergadering, teneinde die geest van consensus te kunnen behouden, zou het van respect hebben getuigd als de PSE-Fractie zich aan die afspraak had gehouden. Desalniettemin denk ik dat wij genoeg hebben gedaan om te garanderen dat de consensus behouden blijft tijdens de behandeling in de plenaire vergadering.</p>
      <p sl="en">Ik was niet verrast dat er zo’n grote eensgezindheid bestond over een cruciale kwestie als de handelsgebonden hulpverlening van de EU. De G8-top in Gleneagels, waar de Commissie en de EU-regeringen beide 1 miljard euro hulp toezegden aan de armsten der aarde, werd voorafgegaan door een zeer populaire campagne. Via de Make Poverty History -marsen, de Live Aid -concerten en andere manifestaties hebben miljoenen mensen hun stem laten horen. Zij zijn terecht kwaad over de oneerlijke handelsregels en sterk beschermde markten die mensen die in armoede leven tegenwerken, en zij zijn er heilig van overtuigd dat er iets moet veranderen. Als wij willen voortbouwen op de grootschalige mobilisatie van de publieke opinie, moeten wij op ieder niveau druk blijven uitoefenen, zowel in de EU zelf als internationaal.</p>
      <p sl="en">De hamvraag is of de politieke wil bestaat om die verandering tot stand te brengen. Handelsgebonden hulpverlening moet ervoor zorgen dat de armste landen in staat worden gesteld om te profiteren van de toegenomen handelsliberalisering, kunnen beschikken over efficiënte douanekantoren, betere infrastructuur en belastingstelsels die niet steunen op invoer- en uitvoerrechten, en maatregelen tegen corruptie kunnen nemen, zodat het geld terechtkomt bij de mensen die het hebben verdiend.</p>
      <p sl="en">Uiteindelijk zullen wij niet worden afgerekend op hoeveel wij beloofd hebben, maar op hoeveel wij gedaan hebben. Hulp beloven is makkelijker gezegd dan gedaan. Wij zijn allemaal bekend met trucs als dubbel tellen en opnieuw labelen, waarmee alle beloftes worden gerecycled als nieuw geld.</p>
      <p sl="en">Het handelsgebonden hulpverleningspakket van de EU kan een unieke rol spelen bij de totstandkoming van duurzame ontwikkeling, groei en welvaart in de ontwikkelingslanden. Daarom moet het nieuw geld zijn, geld dat bovenop de bestaande toezeggingen komt. Het mag niet ten koste gaan van het geld dat al is uitgetrokken voor andere cruciale ontwikkelingsprojecten, zoals gezondheid en onderwijs.</p>
      <p sl="en">Terwijl Aid for Trade aanstuurt op ontwikkeling op de lange termijn, moet het halen van korte termijndoelstellingen, zoals de millenniumontwikkelingsdoelstellingen, de kern blijven van het internationale ontwikkelingsbeleid van de EU. Ook daar moeten wij beter presteren: zo’n 50 miljard Amerikaanse dollar meer per jaar, in plaats van de huidige toezegging voor een periode van vijf aar. Als er vastberaden politieke wil is vereist om Aid for Trade uit te voeren, dan is er politieke moed voor nodig om te zorgen dat wij de millenniumdoelstellingen halen in sub-Sahara Afrika.</p>
      <p sl="en">Hulp werkt het beste als die beantwoordt aan de gemeenschappelijke doelstellingen van donor en ontvanger. Wij moeten ons concentreren op het vinden van oplossingen die het beste passen bij de behoeften van een land. Dat betekent dat wij moeten inspelen op de vraag van het maatschappelijk middenveld en van de particuliere sector. Als Parlement hebben wij ons al achter de fair trade-beweging geschaard.</p>
      <p sl="en">Als wij willen helpen om de armoede waar zij in leven te bestrijden, dan hebben wij mechanismen nodig die ervoor zorgen dat de hulp de mensen bereikt die het het meest nodig hebben. Dit verslag biedt de Commissie enkele duidelijke en redelijke richtsnoeren om dat te bereiken. Het is aan u, commissaris, om die beloftes na te komen.</p>
    </intervention>
    <intervention id="2-056" speaker_id="28237" name="Frithjof Schmidt" is_mep="True" mode="spoken">
      <p sl="de">namens de Verts/ALE-Fractie. - Mijnheer de Voorzitter, ook wij willen de heer Martin bedanken voor het uitstekende werk dat hij heeft verricht. Sta mij toe om met een positieve politieke ontwikkeling te beginnen. Het is een goede zaak dat de Raad Algemene Zaken en Buitenlandse Betrekkingen, die hiervoor verantwoordelijk is, op 15 mei onderkend heeft dat een verlaging van de douanerechten voor veel ontwikkelingslanden tot een enorme achteruitgang in de overheidsinkomsten zal leiden. Het is ook een goede zaak dat die Raad benadrukt heeft dat op dat punt compensatiebetalingen noodzakelijk en wenselijk zijn. Als dat niet gebeurt, lopen wij het risico dat ons handelsbeleid het ontwikkelingsbeleid dat ten opzichte van deze landen wordt gevoerd, de grond inboort.</p>
      <p sl="de">Het is absoluut noodzakelijk dat wij op dit punt iets ondernemen. Als wij onze millenniumdoelstellingen willen verwezenlijken, hebben wij daarvoor aanvullende middelen nodig. Dit mag niet ten koste gaan van het geld dat al voor ontwikkelingshulp beschikbaar is. Wij moeten voorkomen dat de zwaartepunten van de ontwikkelinghulp zich gaan verplaatsen, met dien verstande dat wij afstappen van armoedebestrijding en van de verwezenlijking van de millenniumdoelstellingen en steeds meer de exportgerichtheid van ontwikkelingslanden gaan bevorderen.</p>
      <p sl="de">Dat zou een verkeerde trend zijn. Als wij geen bewust politiek tegengas geven, zou die trend in gang gezet kunnen worden door de voorgestelde kapitaalinjectie van twee miljard. De stabilisatie van de lokale markten is bij elke ontwikkelingsstrategie doorgaans belangrijker dan de voorbereiding van de zwakste en armste landen op hun rol als exporterend land. Het gaat om de samenhang van ons beleid. Door handelsgebonden hulpverlening mag de prioriteit van armoedebestrijding niet naar de achtergrond worden verplaatst, en daarom zijn er aanvullende financiële middelen nodig. Ik ben wel benieuwd uit welke begrotingslijnen dat geld dan afkomstig zal zijn. Handelsgebonden hulpverlening mag niet tot een ondermijning van de stabilisatie van de lokale markten bijdragen. Die stabilisatie vormt namelijk de basis van alle ontwikkelingstrategieën.</p>
      <p sl="de">Dat is de taak waar de Commissie bij het uitvoeren van het brede concept van de handelsgebonden hulpverlening voor staat. Ik doe een beroep op u, mijnheer de commissaris, om aan deze aspecten speciale aandacht te besteden.</p>
    </intervention>
    <intervention id="2-057" speaker_id="28300" name="Zbigniew Zaleski" is_mep="True" mode="spoken">
      <p sl="pl">Mijnheer de Voorzitter, mijnheer de commissaris, mijnheer de rapporteur, staat u mij toe de volgende vraag te stellen: waarom is handelsgebonden hulpverlening noodzakelijk? Het antwoord luidt: de handel heeft een belangrijke rol te vervullen. Ik zou hierover enkele opmerkingen willen maken.</p>
      <p sl="pl">Een goed functionerende handel slaagt er al eeuwen in de mensen dichter bij elkaar te brengen, zonder afbreuk te doen aan hun identiteit, hun waarden of hun sociale en politieke leven. Europa moet niet alleen op zoek gaan naar gelijkwaardige partners onder de grote spelers op dit toneel, maar ook en vooral onder de kleinere actoren. De handel moet volgens duidelijke regels verlopen, die voor beide partijen voordeel opleveren. “Vrije en eerlijke handel” is een motto dat onze steun verdient.</p>
      <p sl="pl">Deze eerlijke handel is echter onmogelijk zonder aangepaste infrastructuur en zonder afspraken, bijvoorbeeld in het kader van de Wereldhandelsorganisatie. Er moeten relevante richtsnoeren worden uitgewerkt die van toepassing zijn op de hele keten van producent tot consument.</p>
      <p sl="pl">We doen er goed aan te onthouden dat handelsgebonden hulpverlening ook betekent dat we onze eigen bedreigde sectoren moeten steunen, bijvoorbeeld de suikersector en de zachtfruitsector.</p>
      <p sl="pl">Daarenboven moeten we ons inspannen om de grensoverschrijdende handel tussen de Unie en haar buurlanden te bevorderen. Ik denk bijvoorbeeld aan Oekraïne.</p>
      <p sl="pl">Aangezien de situatie van de handel op wereldniveau bijzonder divers is, hebben we behoefte aan standaardisering. We moeten er eveneens voor zorgen dat alle burgers zich bewust zijn van deze normen. Met het oog hierop zouden we een hulpprogramma in het leven moeten roepen, dat gebruik maakt van de historische ervaring van Europa en van de rijkdom van het Europese aanbod aan goederen, diensten en expertise. Daarenboven moeten er voor dit programma financiële middelen worden vrijgemaakt. Het hoeft niet om reusachtige bedragen te gaan, doch enige vorm van financiering is van essentieel belang.</p>
      <p sl="pl">Naar analogie hiervan zou ik erop willen wijzen dat een goed functionerende handel veel meer kan doen dan alleen de levensstandaard verhogen, voornamelijk in arme landen. Dat is het belangrijkste aspect van dit verslag. Een goed werkende handel kan eveneens bijdragen tot een vreedzamere oplossing van de conflicten in de wereld.</p>
      <p sl="pl">Mijnheer de Voorzitter, ik zou willen afronden met een anekdotische opmerking, namelijk dat Ryanair in sterkere mate bijdraagt tot de verwezenlijking van een gemeenschappelijk Europa dan sommige Europese instellingen, aangezien het de mensen dichter bij elkaar brengt. Op dezelfde manier draagt een “eerlijke en vrije handel” in sterkere mate bij tot de integratie en welvaart van de mensen op aarde dan twijfelachtige politieke beslissingen. Dat geldt in de eerste plaats voor de arme landen.</p>
      <p sl="pl">De handel houdt de wereld draaiende. Europa zou dit soort handel moeten bevorderen. Het is de taak van de commissaris om ervoor te zorgen dat dit daadwerkelijk gebeurt.</p>
    </intervention>
    <intervention id="2-058" speaker_id="36396" name="Gianluca Susta" is_mep="True" mode="spoken">
      <p sl="it">Mijnheer de Voorzitter, dames en heren, het ontgaat niemand in dit Parlement, in het bedrijfsleven en het productiewezen van de Europese Unie dat een steeds grotere Aid for Trade bevorderlijk kan zijn voor een vrijere ontwikkeling van de markt die tegelijkertijd eerlijker is en beter te controleren.</p>
      <p sl="it">Als de Europese Unie de eerste economische macht ter wereld wil blijven, en tegelijkertijd de ruimte van de grootste vrijheid en minste sociale ongelijkheid - wat ook het Europees Parlement altijd heeft gewild - dan moet zij de ontwikkelingslanden stimuleren om het externe handelsverkeer aan te zwengelen, ondanks dat hun concurrentievermogen op de wereldmarkt fors is gedaald. Maar tegelijkertijd moet de Unie de handelsgebonden hulp opvoeren. Liberalisering en hulp zijn immers geen initiatieven die haaks op elkaar staan.</p>
      <p sl="it">In dit kader is het op zich forse bedrag van 2 miljard euro ontoereikend. Het is noodzakelijk meer duidelijkheid te scheppen in het idee van Aid for Trade . Daarvoor moeten de conclusies worden overgenomen van de task force van de Wereldhandelsorganisatie voor Aid for Trade met betrekking tot subsidiabele projecten. Ook moeten het ontwikkelingsbeleid en het handelsbeleid zoveel mogelijk geïntegreerd worden, zoals voorzien in het geïntegreerde kader, ook met het oog op de terugdringing van de armoede.</p>
    </intervention>
    <intervention id="2-059" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Mijnheer de Voorzitter, dames en heren, er wordt in de Europese Unie vaak gepraat over een evenwichtig multilateraal handelsbestel en over de noodzaak om de ontwikkelingslanden bij de internationale handel te betrekken, zodat ze die in hun voordeel kunnen gebruiken.</p>
      <p sl="pl">Deze bezorgdheid heeft evenwel niet geleid tot een verbetering van de situatie van de minst ontwikkelde landen. Integendeel, het aandeel van deze landen in de wereldhandel is de laatste veertig jaar met bijna de helft gedaald, meer bepaald van 1,9 tot 1 procent. We stellen eveneens vast dat machtige grootwinkelbedrijven de kleine handelaars verdrongen hebben en dat de inkomsten uit de minst ontwikkelde landen naar elders zijn overgebracht. Dat alles spreekt voor zich. Deze feiten tonen duidelijk aan dat de globalisering en de handelsliberalisering niet alleen tot een concentratie van het kapitaal in de sterkere landen leiden, maar eveneens tot een toename van de armoede in de minder ontwikkelde landen.</p>
      <p sl="pl">We stellen vast dat de Europese Unie sinds enkele jaren een nieuwe handelsbenadering verkiest, die zich kenmerkt door de wens om meer industrieproducten uit te voeren, ten nadele van landbouwproducten. Deze aanpak leidt tot een daling van de voedselzekerheid in de Europese Unie in het algemeen en in de nieuwe lidstaten in het bijzonder. Het is bijgevolg van fundamenteel belang dat de Europese Unie een nieuwe benadering van de internationale handel gaat volgen, en dat er werk wordt gemaakt van de tenuitvoerlegging van de nationale strategieën voor de ontwikkeling van de handel.</p>
    </intervention>
    <intervention id="2-060" speaker_id="28572" name="Georgios Papastamkos" is_mep="True" mode="spoken">
      <p sl="el">Mijnheer de Voorzitter, niemand betwijfelt dat handelsgebonden hulpverlening een bijzonder belangrijk initiatief is. Daarmee worden de ontwikkelingslanden, en met name de minst ontwikkelde landen, geholpen bij een volledige en effectieve integratie in het multilaterale handelssysteem.</p>
      <p sl="el">Inderdaad is handel, zoals reeds is gezegd, geen tovermiddel voor ontwikkeling. Daarmee kan echter wel de meer algemene, economische en sociale ontwikkeling van de ontvangende landen worden versterkt.</p>
      <p sl="el">De speciale en gedifferentieerde behandeling van de ontwikkelingslanden in het kader van de WTO is tot op zekere hoogte onvermijdelijk, met name als het gaat om de minst ontwikkelde landen. Wij moeten hierbij evenwel aantekenen dat de aanvaarding van multilaterale verbintenissen en de naleving van de WTO-regels een stimulans zijn tot hervormingen, en die hervorming zijn ook voordelig voor de ontwikkelingslanden zelf.</p>
      <p sl="el">De geleidelijke openstelling van de markten en een naar buiten gericht economisch en handelsbeleid dragen bij aan de versterking van het concurrentievermogen en maken overdracht van technologie en knowhow mogelijk.</p>
      <p sl="el">De ontwikkelingslanden aarzelen echter enorm als hun in de multilaterale onderhandelingen wordt gevraagd om hun markten open te stellen. Handelsgebonden hulpverlening is dan ook van doorslaggevend belang om deze landen te helpen nieuwe verplichtingen op zich te nemen en de multilaterale handelsregels toe te passen, de kosten van de aanpassing aan de hervormingen te beperken en de handel op een efficiëntere manier op te nemen in hun ontwikkelingsbeleid.</p>
      <p sl="el">Het spreekt vanzelf dat, als men optimale resultaten wil bereiken, Aid for Trade vergezeld moet gaan van adequaat binnenlands beleid in de ontwikkelingslanden. Ook daarin moet de Europese Unie een leidersrol spelen en een efficiënte, coherente, doelgerichte agenda opstellen voor Aid for Trade .</p>
      <p sl="el">Tot slot wil ik de commissaris, de heer Mandelson, van harte gelukwensen met zijn steun aan dit initiatief en voor de band die hij legt tussen de externe aspecten van het concurrentievermogen en de interne initiatieven ter bevordering van het concurrentievermogen van de Europese economie, waar het vorige debat over ging.</p>
    </intervention>
    <intervention id="2-061" speaker_id="28270" name="Arūnas Degutis" is_mep="True" mode="spoken">
      <p sl="lt">Allereerst wil ik de lidstaten en de Commissie complimenteren met hun toezegging om de bedragen voor handelsgebonden hulpverlening tot twee miljard euro te verhogen tegen 2010. Dit is een serieuze toezegging en bij de uitvoering ervan zal veel coördinatie nodig zijn.</p>
      <p sl="lt">Om dit doel te bereiken is het van wezenlijk belang dat er een gezamenlijke Europese strategie komt, een strategie waarin wordt vastgesteld hoe het beoogde doel moet worden bereikt. Ik wil ook de Commissie internationale handel complimenteren met haar actuele verslag, waarin zij de standpunten van het Parlement presenteert inzake de complexe kwestie van de handelsgebonden hulpverlening. Ik steun het voorstel waarin de Commissie wordt gevraagd twee keer per jaar een verslag aan het Parlement voor te leggen over de vooruitgang van de Europese Unie bij het toewijzen van handelsgebonden hulp.</p>
      <p sl="lt">Hoewel de toezeggingen die ik noemde door verschillende landen zijn gedaan, overeenkomstig de traditionele definitie van handelsgebonden hulpverlening die is vastgesteld door de Organisatie voor Economische Samenwerking en Ontwikkeling, is het in de toekomst noodzakelijk meer aandacht te besteden aan de conclusies van de WTO en de voorgestelde uitbreiding van de definitie met ‘handelsgebonden infrastructuur’ en ‘mogelijkheden van creatieve productiviteit’. Met andere woorden men zal al het mogelijke moeten doen om te waarborgen dat handelsgebonden hulpverlening alomvattend, flexibeler en doeltreffender wordt.</p>
    </intervention>
    <intervention id="2-062" speaker_id="4345" name="Tokia Saïfi" is_mep="True" mode="spoken">
      <p sl="fr">Mijnheer de Voorzitter, commissaris, de Europese Unie spreidt vandaag een ambitieus engagement ten toon op het gebied van de ontwikkeling.</p>
      <p sl="fr">Ik juich dit toe, want de tijd dringt om de ontwikkelingslanden te helpen de armoede te verminderen, de millenniumdoelstellingen te verwezenlijken en te profiteren van een duurzame economische groei. Laten we derhalve hopen en bidden dat deze doelstellingen worden omgezet in concrete en doeltreffende maatregelen.</p>
      <p sl="fr">In dit verband kunnen we de verplichtingen die wij zijn aangegaan voor de verhoging van de handelsgebonden hulpverlening slechts toejuichen. Ik wil graag op enkele punten wijzen die het essentiële belang van dit instrument rechtvaardigen. Om te beginnen beantwoordt dit instrument aan de vereiste van consistentie, die bepalend moet zijn voor het extern optreden van de EU. Door de verschillende gebieden van haar extern optreden onderling te verbinden, voldoet de Europese Unie aan twee beginselen, namelijk betere wetgeving en efficiëntere hulpverlening. Dit instrument strookt tevens met de werkelijkheid van het multilaterale handelsstelsel, omdat het de ontwikkelingslanden en de minst ontwikkelde landen helpt te profiteren van de voordelen die voortvloeien uit de toegang tot de markt.</p>
      <p sl="fr">Tot slot draagt dit instrument bij aan de tenuitvoerlegging van handelsovereenkomsten. Ik kan in dit verband verwijzen naar de WTO-overeenkomsten of de economische partnerschapsovereenkomsten. Handelsgebonden hulpverlening draagt ertoe bij dat de internationale handel een instrument wordt dat via economische ontwikkeling de armoede vermindert.</p>
      <p sl="fr">Om doelmatig te zijn moet de handelsgebonden hulpverlening voldoen aan meerdere vereisten: zij moet gepaard gaan met concrete verplichtingen, met name ter bevordering van de technische bijstand, de tenuitvoerlegging ervan moet gecontroleerd en bewaakt worden, en zij moet het nemen van verantwoordelijkheid ter plaatse en het resultaatgerichte beheer versterken. Dit is van essentieel belang als de handelsgebonden hulpverlening de ontwikkelingslanden in staat moet stellen te profiteren van de voordelen die voortvloeien uit het multilaterale handelsstelsel, en hun de middelen te verschaffen om hun capaciteiten op het gebied van de handel daadwerkelijk te verhogen. We moeten dan ook alle betrokken partijen oproepen hun inspanningen niet te staken, zodat de handelsgeboden hulpverlening haar beloftes kan waarmaken.</p>
    </intervention>
    <intervention id="2-063" speaker_id="photo_generic" name="Peter Mandelson" is_mep="True" mode="spoken">
      <p sl="en">lid van de Commissie. - Mijnheer de Voorzitter, ik wil iedereen bedanken en gelukwensen die vanmorgen over dit onderwerp heeft gesproken. Ik ben het met geen enkele spreker oneens. Ik ben het bijvoorbeeld eens met mijnheer Papastamkos, die zei hoe belangrijk het is dat wij, wanneer wij een eigen handels- en hervormingsbeleid invoeren, ook flankerende maatregelen nemen met voldoende financiële middelen, opdat de ontwikkelingslanden in staat worden gesteld om zich aan te passen aan die hervormingen. Ik ben het eens met mevrouw Saïfi dat dit een resultaatgericht proces moet zijn. Dat is ook de reden waarom ik belang hecht aan een juiste verslaglegging, als onderdeel van een effectief toezicht op handelsgebonden hulpverlening, zowel wat betreft hetgeen wij in de EU doen als met betrekking tot de Wereldhandelsorganisatie.</p>
      <p sl="en">Als u het goed vindt, wil ik toch kort twee antwoorden geven. Mijn eerste antwoord is gericht tot al degenen die zich afvroegen of er sprake is van dubbel tellen, van geldrecycling, of we het ene gat met het andere vullen, of het andere gat met het ene. In werkelijkheid gebeurt noch het een noch het ander. Handelsgebonden hulpverlening mag naar onze mening nooit minder hulp voor andere sectoren betekenen. De toename van de handelsgebonden hulpverlening is voor zowel de Commissie als de lidstaten minder dan de totale toename van de begroting voor de officiële ontwikkelingshulp. Daarom is het niet nodig om middelen uit andere sectoren te gebruiken om de Aid for Trade- beloften na te komen.</p>
      <p sl="en">Ten tweede werd door enkele afgevaardigden het vraagstuk van fair trade ter sprake gebracht. Naar mijn mening moeten wij streven naar volledige steun aan iedere activiteit waarbij de particuliere sector - met name het MKB - en het maatschappelijk middenveld zijn betrokken, om ervoor te zorgen dat de handelsgebonden hulpverlening de oprichting en groei van ondernemingen die kunnen concurreren op de internationale markten vergemakkelijkt, bijvoorbeeld spontane initiatieven zoals fair trade , eco-labels en vergelijkbare gemeenschappelijke systemen. Met de strategie moeten verwante zaken worden aangepakt, zoals de aanpassingen van de arbeidsmarkt, de sociale hervormingen en de essentiële arbeidsnormen van de IAO.</p>
      <p sl="en">Tot besluit denk ik dat hetgeen Max van den Berg zei over de verbetering en vereenvoudiging van de oorsprongsregels zeer belangrijk is. Ik heb me daar wel mee beziggehouden, maar tot nu toe samen met mijn collega’s in de Commissie niet zoveel vooruitgang geboekt als ik had gewild. Wij moeten er nu vaart achter zetten.</p>
      <p sl="en">Tot slot denk ik dat mijnheer Schmidt enkele belangrijke opmerkingen heeft gemaakt over handelsgebonden hulpverlening en de mogelijke gevolgen daarvan voor lokale markten, en daar zal ik zeker over nadenken. Ik zou David Martin graag nogmaals willen bedanken voor zijn uitmuntende en welkom verslag.</p>
    </intervention>
    <intervention id="2-065" speaker_id="4346" name="De Voorzitter" is_mep="True" mode="spoken">
      <p sl="nl">Met deze toespraak van commissaris Mandelson is het debat gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem8" title="8. Economische partnerschapsovereenkomsten (debat)">
    <intervention id="2-067" speaker_id="4346" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0084/2007) van Robert Sturdy, namens de Commissie internationale handel, over economische partnerschapsovereenkomsten (2005/2246(INI)).</p>
    </intervention>
    <intervention id="2-068" speaker_id="2037" name="Robert Sturdy" is_mep="True" mode="spoken" role="rapporteur">
      <p sl="en">Mijnheer de Voorzitter, dit is een bijzonder belangrijk verslag. De Commissie, met inbegrip van de commissaris zelf, en ik hebben er zeer grondig aan gewerkt. Dit verslag benadrukt hoe complex het is om een hervormingsprogramma te ontwikkelen voor handelsbetrekkingen tussen de EU en de ACS-landen, twee zeer verschillende en zeer ongelijke groepen die het gemeenschappelijke doel hebben om de handel te versterken en werkelijke ontwikkeling tot stand te brengen. Hoewel dit idealistisch mag klinken, heb ik veel steun gekregen van zowel de Commissie als de vertegenwoordigers van de ACS-regio’s, en ondanks de bezorgdheid die is geuit door NGO’s en politieke fracties, blijven zij en ik, en zonder twijfel ook de Commissie, optimistisch.</p>
      <p sl="en">De EPO’s zijn slechts langzaam van de grond gekomen vanwege de tegenstrijdige ideeën over een aantal zaken, waaronder regionale integratie, de vaststelling van gevoelige producten en de voorbereiding van concrete en gedetailleerde voorstellen voor EPO-gerelateerde steun. Er is veel van de ACS-landen gevraagd en de institutionele infrastructuur en het gebrek aan capaciteit hebben maar al te vaak de vraag opgeroepen of deze voorstellen wel bijdroegen aan de ontwikkeling op de manier zoals zij die wensten.</p>
      <p sl="en">Door de termijn van januari 2008 is dit jaar duidelijk van cruciaal belang voor de EPO’s. De tijd begint te dringen. De onderhandelaars moeten druk uitoefenen om een EPO-overeenkomst te bereiken die voor beide partijen voordelig is, die de ontwikkeling van de ACS-landen helpt bevorderen en de internationale handelsbetrekkingen ondersteunt. Indien sommige regio’s meer tijd nodig hebben, denk ik dat het de taak is van beide partijen om ervoor te zorgen dat de ACS-exporten naar de EU niet in gevaar komen. Dit moet de doelstelling. Spreken over de haalbaarheid van een andere WTO-vrijstelling is uit den boze, hoewel ik het op prijs stel dat de Commissie zich blijft inspannen voor het halen van de termijnen. Ik zou echter graag willen weten welke voorzieningen er zijn getroffen voor de regio’s die geen overeenkomst zullen hebben.</p>
      <p sl="en">Mijn verslag doet een aantal aanbevelingen: vereenvoudigde, geliberaliseerde en flexibeler regels van oorsprong, volledig belasting- en quotavrije markttoegang voor ACS-landen, werkbare vrijwaringmechanismen, mechanismen voor geschillenbeslechting en controlemechanismen met transparante bepalingen en werkelijke mogelijkheden om op te treden indien EPO’s veranderingen veroorzaken met schadelijke gevolgen voor een aantal sectoren van de ACS-economieën. Dit zijn de positieve aspecten, die op juiste wijze in de onderhandelingen moeten worden meegenomen. Wij moeten weten hoe deze mechanismen zullen werken. Wij moeten vertrouwen opbouwen en de verzekering geven dat Europa net zo gebrand is op hulp bij de implementatie van deze mechanismen als de ACS-landen.</p>
      <p sl="en">Wij hebben erkend dat, indien men de EPO’s succesvol wil afronden, de ACS-landen zich sterker moeten inzetten dan ze tot nu toe tijdens de onderhandelingen hebben gedaan. Alleen een echt partnerschap kan ervoor zorgen dat deze overeenkomsten gunstig uitpakken voor alle partijen. De officiële EPO-toetsing, die afgelopen december had moeten zijn afgerond, gaf geen volledig beeld van de status van de onderhandelingen. Dit is verre van bemoedigend en ik ben benieuwd wat voor precedent dit schept bij de daadwerkelijke ondertekening van de overeenkomsten.</p>
      <p sl="en">Het is duidelijk dat er extra middelen nodig zullen zijn om de gevolgen van de door de EPO’s teweeggebrachte veranderingen het hoofd te kunnen bieden. Schaalvergroting van handelsfacilitering, technische ondersteuning en hulp om producenten uit ACS-landen te helpen aan de EU-standaarden te voldoen moeten zo breed van aard zijn dat ze verliezen van douane-inkomsten compenseren en ACS-landen helpen om efficiënt gebruik te maken van markttoegang. In het begin vereist dit meer inspanningen om ervoor te zorgen dat reeds toegezegde fondsen tijdig en effectief besteed worden. De EU moet verantwoording kunnen afleggen voor al haar ontwikkelingshulp en samen met de ACS-landen duidelijke doelstellingen formuleren om de concurrentie en groei van de ACS-landen te vergroten.</p>
      <p sl="en">EPO’s kunnen een essentiële rol spelen als instrumenten voor ontwikkeling en bieden, indien goed doordacht, een kans om de handelsbetrekkingen tussen ACS-landen en de EU nieuw leven in te blazen, de economische diversificatie en regionale integratie te bevorderen en de armoede in ACS-landen terug te dringen.</p>
      <p sl="en">Ik zei al in mijn toespraak dat de EU verantwoording moet kunnen afleggen. Het gaat hier om belastinggeld, en democratische verantwoording is in ons aller belang en essentieel. Wij zijn er in vele opzichten niet in geslaagd om de ACS-landen te helpen. Nu hebben we denk ik echt de kans om, mits zijn zich allen inzetten, het verschil te maken.</p>
      <p sl="en">Helaas moet ik om persoonlijke redenen nu weer terug. Ik heb zeer nauw samengewerkt met de Commissie en de commissaris. Ik denk dat wij een zeer goede verstandhouding hadden en ik wil graag van deze gelegenheid gebruik maken om hen te bedanken. Ik hoop dat wij de samenwerking zo kunnen voortzetten.</p>
    </intervention>
    <intervention id="2-069" speaker_id="photo_generic" name="Peter Mandelson" is_mep="True" mode="spoken">
      <p sl="en">lid van de Commissie. - Mijnheer de Voorzitter, ik beschouw dit als een zeer constructief en zeer realistisch verslag dat zeer gelegen komt.</p>
      <p sl="en">Zoals ik al eerder dit jaar zei in de Commissie internationale handel, kunnen wij dankzij de bijdrage van mijnheer Sturdy met frisse blik blijven kijken naar de uitdagingen waar wij voor staan bij deze moeilijke besprekingen, die bovendien ook nog onder tijdsdruk worden gevoerd. Ja, de EPO-onderhandelingen zijn zeer langzaam verlopen - om eerlijk te zijn: langzamer dan te rechtvaardigen valt. Tegelijkertijd dienen wij te erkennen dat deze overeenkomsten nieuw, innovatief en ambitieus zijn. Als er veranderingen moeten worden doorgevoerd, is het onvermijdelijk dat mensen onzeker zijn en daarom stap voor stap te werk willen gaan. Wij moeten een evenwicht zien te vinden tussen de noodzaak om deze onderhandelingen op tijd af te ronden en de noodzaak om de onzekerheden van anderen te respecteren.</p>
      <p sl="en">Ik ben het volledig eens met het uitgangspunt van het verslag dat goeddoordachte EPO’s de mogelijkheid bieden om de handelsrelaties tussen de ACS-landen en de EU nieuw leven in te blazen. Ik zou eigenlijk willen zeggen dat zij onze enige echte mogelijkheid vormen om de toenemende productafhankelijkheid en de afnemende diversificatie die de ACS-handel in de laatste kwart eeuw heeft gekenmerkt, een halt toe te roepen. Wij hebben naar alternatieven gezocht, en er is geen gebrek aan suggesties en ideeën. Geen daarvan zorgt echter voor een juridisch zeker handelssysteem of vormt een schakel naar ontwikkeling, wat EPO’s wel doen. Geen ervan pakt de verschillen in handelsregimes aan die tussen de ACS-landen bestaan, waardoor het ontstaan van regionale markten wordt tegengewerkt en waardoor die landen worden opgesloten in een Noord/Zuidafhankelijkheid.</p>
      <p sl="en">Ik ben daarom blij dat het verslag oog heeft voor onze goede trouw en onze ambitieuze benadering. Tegelijkertijd erkent het dat handel niet het panacee is voor ontwikkeling. Alleen politieke hervormingen die in de landen zelf tot stand komen, een sterke basis hebben van goed bestuur en een goede omgeving scheppen voor zaken en investeringen, kunnen zorgen voor de economische groei en ontwikkeling die de ACS-landen willen. Maar ik ben het er ook mee eens dat handel cruciaal is om deze hervormingen te steunen en verder uit te bouwen, en zo ook groei en banen creëert. Daarom ben ik vastbesloten om de mogelijkheden die de EPO’s ons bieden te benutten.</p>
      <p sl="en">De ontwikkelingsdimensie van de EPO’s ligt in het gebruik van markttoegang, niet enkel in het verlenen ervan. Het gaat om investeringen en niet enkel om ontwikkelingshulp. Dit vereist nieuwe regels, regels die zijn aangepast aan de geglobaliseerde wereld, en dat is de reden waarom ik er zo op gebrand ben dat de EPO’s kwesties omvatten als concurrentiebeleid, overheidsopdrachten en handelsbevordering. Wij kennen echter de beperkingen van onze partners en zullen samen met hen proberen om de veranderingen geleidelijk in te voeren en regiospecifieke behoeften en oplossingen vast te stellen. Niemand heeft het over onmiddellijke, plotselinge verandering of het opleggen van regels. Maar wij zullen blijven praten. Wij zouden onze plicht verzaken en de ACS-landen niet de economische toekomst geven die zij verdienen als wij de uitdaging uit de weg gingen. Wij willen zorgen voor duurzame ontwikkeling en niet voor ondraaglijke armoede.</p>
      <p sl="en">Het verslag-Sturdy bepleit volledig belastingvrije, quotavrije markttoegang tot Europa, en dat stellen wij ook voor. Het markttoegangsaanbod van de Commissie werd in april gedaan en behelst volledige toegang voor alle producten met overgangsregelingen voor suiker en rijst ter bescherming van de gereguleerde markten waar de ACS-landen op steunen. Daarmee geven wij gevolg aan onze belofte om de grootst mogelijke verplichtingen aan te gaan op het gebied van marktoegang en laten wij de volledige flexibiliteit van de WTO-regels op het gebied van uitsluitingen en implementatie over aan de ACS-landen zelf.</p>
      <p sl="en">Iedereen zal zich bewust zijn van het belang dat de ACS-landen in deze onderhandelingen terecht hechten aan extra ontwikkelingssteun. Op dit punt doet Robert Sturdy een aantal nuttige voorstellen. Fondsen zijn belangrijk. Wij moeten de ACS-landen helpen om de nieuwe handelsmogelijkheden die de EPO’s zullen bieden, aan te grijpen. De EPO’s zullen niet mislukken wegens gebrek aan financiële hulp, daar sta ik voor in. Wij hebben voorgesteld dat als onderdeel hiervan regionale EPO-fondsen worden ingesteld door iedere onderhandelende regio, opdat er een op maat gesneden instrument wordt ontwikkeld, dat strookt met de internationale standaarden maar wordt beheerd door de ASC-landen. Deze fondsen - die ook beschikbaar zullen zijn voor het kanaliseren van de steun van andere donoren - kunnen ook institutionele steun omvatten, opdat het vermogen om de EPO’s uit te voeren wordt verzekerd. Daarbij gaat het om concurrentie in de particuliere sector - van toegang tot financiën en modernisering van de industrie tot de verbetering van de sanitaire en fytosanitaire standaarden - en om financiële steun aan de landen die begrotingsproblemen hebben ten gevolge van de verminderde douanetarieven door de verplaatsing van de opbrengsten van de regeringen naar de consumenten.</p>
      <p sl="en">Onze ambitie is dus helder: via de EPO’s willen wij een handels- en ontwikkelingsinstrument opzetten dat leidt tot investeringsstromen, lokale vraag en activiteiten van de particuliere sector, en dat banen creëert. Op die manier kan een duurzame begrotingsbasis wordt gelegd waarmee de ACS-regeringen kunnen opereren, basisdiensten kunnen verlenen en hun eigen economische toekomst kunnen bepalen, vrij van WTO-vrijstellingen, concessies en beperkingen.</p>
      <p sl="en">Laat me eindigen met een meer algemeen politiek punt. Er is kritiek geweest, ook van leden van dit Parlement, op deze onderhandelingen, en sommigen, met name ACS-partners, maken zich zorgen over de inhoud van de onderhandelingen op sommige punten. Wij zetten nu echter meer vaart achter deze onderhandelingen. Er is een positieve dynamiek in de onderhandelingen gebracht. Wij hebben echt de mogelijkheid om een diepgaand partnerschap voor ontwikkeling te smeden tussen de EU en de ACS-landen. De gevolgen van een mislukking zouden zware schade toebrengen aan de EU en aan onze doelstelling om een gebalanceerde, dynamische groei tot stand te brengen in de ACS-landen. Daarom ben ik blij met dit verslag en de steun van het Parlement aan de afronding van deze overeenkomsten. Ik zou nogmaals mijn waardering willen uitspreken voor de inhoud, evenals voor de voorstellen en aanbevelingen die erin staan.</p>
    </intervention>
    <intervention id="2-070" speaker_id="33775" name="Jean-Pierre Audy" is_mep="True" mode="spoken">
      <p sl="fr">namens de PPE-DE-Fractie. - Mijnheer de Voorzitter, commissaris, dames en heren, om te beginnen wil ik mijn collega, mevrouw Sudre, verontschuldigen, die opgehouden is door een ontmoeting met de nieuwe minister-president van Frankrijk, de heer Fillon. Zij had graag willen spreken over de bijzondere situatie van de ultraperifere gebieden van de Unie, die haar zeer aan het hart gaan. Ik wil tevens mijn vriend, de heer Sturdy, gelukwensen met de omvang en de kwaliteit van het werk dat hij heeft verzet voor dit uitstekende initiatiefverslag.</p>
      <p sl="fr">Onze Unie moet met de landen in Afrika, het Caribische gebied en de Stille oceaan, de ACS-landen, economische partnerschapsovereenkomsten, afgekort EPO’s, sluiten. Deze overeenkomsten zijn erop gericht de economische groei, de regionale integratie en de bestrijding van de armoede in zes van de meest achtergebleven gebieden ter wereld te versterken. In de geest van Cotonou moeten wij erop blijven hameren dat die EPO’s niet louter vrijhandelsovereenkomsten mogen zijn in de zin van de Wereldhandelsorganisatie, maar een echt partnerschap moeten behelzen. Wij moeten daarmee een nieuw interventiekader kunnen ontwikkelen dat bevorderlijk is voor de economische ontwikkeling van de ACS-landen, en derhalve voor de handhaving van de vrede op met name het Afrikaanse continent, en dat kan zorgen voor een regionale integratiedynamiek.</p>
      <p sl="fr">De overzeese gemeenschappen moeten, vanwege hun geografische ligging vlakbij vele ACS-landen, de kern vormen van deze preferentiële en wederzijdse overeenkomsten, ongeacht of ze nu wel of niet deel uitmaken van de EU. Op grond van artikel 299, lid 2 en 3 van het Verdrag moeten we in het kader van deze onderhandelingen absoluut rekening houden met de bijzondere situatie van de ultraperifere gebieden en van de overzeese landen en gebieden. Wij moeten hen zo vroeg mogelijk betrekken bij de onderhandelingen, zodat we differentiaties op het gebied van de markttoegang in overweging kunnen nemen en hun begeleidende maatregelen kunnen coördineren teneinde hun integratie in de betreffende regio te bevorderen.</p>
      <p sl="fr">In dit verband, dames en heren, wil ik u oproepen de door mevrouw Sudre en de heer Sturdy namens de Fractie van de Europese Volkspartij (Christen-democraten) en Europese Democraten medeondertekende amendementen te steunen, die erop gericht zijn een weldoordacht evenwicht te bereiken tussen de regionale integratie van deze ultraperifere gebieden en hun historische en geopolitieke banden met Europa.</p>
    </intervention>
    <intervention id="2-071" speaker_id="4480" name="Margrietus van den Berg" is_mep="True" mode="spoken">
      <p sl="nl">namens de PSE-Fractie . - Voorzitter, commissaris, dank aan Robert Sturdy. Iedereen is het erover eens dat handel kan helpen armoede te bestrijden. Helaas werken de handelsvoordelen voor de ACS-landen waarin de Overeenkomst van Cotonou voorziet, in de praktijk te weinig. Hetzelfde geldt eigenlijk voor Alles behalve Wapens .</p>
      <p sl="nl">Dat heeft alles te maken met de gebrekkige handelsomstandigheden in de ontwikkelingsregio's in kwestie, de hoge gestandaardiseerde Europese importeisen en de nog steeds niet hervormde en op de praktijk afgestemde oorsprongsregels. Die problemen maken dat de ACS-landen voorlopig nog niet in staat zijn om in de wereldeconomie mee te draaien. Sterker nog, ze schuiven er nog verder uit weg.</p>
      <p sl="nl">Het debat over de economische partnerschapsovereenkomsten moet daarom in de eerste plaats ook niet gaan over het verkrijgen van vrijhandelsovereenkomsten, maar over het sluiten van ontwikkelingscontracten. Handelsontwikkeling in de eigen regio, inclusief het moeizaam te ontwikkelen institutionele kader en personele middelen, en de millenniumdoelstellingen moeten in die ontwikkelingscontracten centraal staan. Pas op veel langere termijn kunnen we het dan hebben over de opening van de markten voor de EU. Daar zit wat ons betreft het probleem.</p>
      <p sl="nl">Alles lijkt, en dat is natuurlijk ook logisch, doordat de termijn op 1 januari afloopt, alles lijkt gericht op 1 januari 2008. Maar ondertussen is de aangeboden flexibiliteit die nu in de onderhandelingen speelt, eigenlijk onvoldoende gebonden aan ontwikkelingsindicatoren en veel meer aan vrij vage tijdsindicaties. Er is sprake geweest van vijfentwintig jaar, maar die termijn is nergens expliciet genoemd.</p>
      <p sl="nl">Is de Commissie bereid om de toegang van de EU tot de markten in kwestie te koppelen aan een ontwikkelingsbenchmark, zodat we zeker zijn dat de lokale markten daar er klaar voor zijn? Is de Commissie er bovendien toe bereid om voor de regio's die uiteindelijk geen EPO willen - en nogmaals, wij geven alle steun aan de onderhandelingen hierover - maar als uiteindelijk wordt besloten geen EPO te sluiten, expliciet ook het alternatief te accepteren van een SAP+?</p>
      <p sl="nl">We kennen de technische discussie, maar wat ons betreft is het zo, als je niet kijkt naar bananen en suiker - die zijn in de praktijk al tussen haakjes gezet, ook door onszelf - dat het voor 98% wel degelijk om een reëel alternatief voor de huidige handelsvoordelen gaat. Als de EU ook bereid is om werk te maken van snelle hervorming van de regels van oorsprong - en de commissaris heeft dat zojuist in een ander debat nog eens bevestigd - dan zou dat kunnen betekenen dat we daarmee ook een stuk verder komen.</p>
      <p sl="nl">Over de Singapore-thema’s: fijn natuurlijk, als regio's hiermee op een bepaald moment zelf iets willen. Daar is niets mis mee. Alleen, laten we niets opdringen.</p>
      <p sl="nl">Voorzitter, het is van het grootste belang om de tijdsdruk van de EPO-onderhandelingen te halen. Dat heb ik al gezegd. En daarom willen we ons eigenlijk richten op het ontwikkelingscontractdenken, waarbij de PSE-Fractie zegt: neem ruimte bij de onderhandelingen en tijd, inhoud en geld, en kom tot een werkelijk onderhandelingscontract. Als de EPO zo uitdraaien, is het fantastisch en anders is het gewoon geen goed aanbod. En wees ook bereid om de SAP+ als een reëel alternatief mee op tafel te hebben en om hierover in de discussies ook gewoon open en vrank te spreken.</p>
    </intervention>
    <intervention id="2-072" speaker_id="28481" name="Sajjad Karim" is_mep="True" mode="spoken">
      <p sl="en">namens de ALDE-Fractie. - Mijnheer de Voorzitter, ik wil de rapporteur graag bedanken voor zijn benadering. Mijnheer Sturdy heeft ervoor gekozen om de Barbados-resolutie van de Paritaire Parlementaire Vergadering ACS-EU als uitgangspunt te nemen en dankzij deze benadering kon na veel geschipper vooruitgang worden geboekt.</p>
      <p sl="en">Over het algemeen vond mijn fractie het verslag goed van toon en evenwichtig, en daarom hebben wij ook geen amendementen ingediend. Wij blijven echter bezorgd over een belangrijke tegenstrijdigheid in het verslag en in de manier waarop de onderhandelingen worden gevoerd: aan de ene kant sporen wij de onderhandelaars ertoe aan om zich sterker in te zetten voor de afronding van de onderhandelingen voor het eind van het jaar, maar aan de andere kant roepen wij de Commissie op om niet te veel druk uit te oefenen op de ACS-landen. Voor beide valt iets te zeggen, maar niets is nijpender dan een klok die verder tikt zonder dat een aanvaardbare overeenkomst op tafel ligt en zonder dat er zich kennelijk passende alternatieven aandienen.</p>
      <p sl="en">De commissaris weet hoe moeilijk termijnen zijn. Wij hebben niet alleen te maken met de EPO-onderhandelingen maar op de achtergrond spelen ook de tijdschema’s voor regionale integratie en natuurlijk de mislukte Doha-ronde. Het feit dat wij geen WTO-overeenkomst hebben, heeft deze onderhandelingen nog moeilijker gemaakt, aangezien de ACS-landen niet kunnen voorzien wat ze via Doha zullen krijgen - als ze al iets krijgen.</p>
      <p sl="en">De rode draad die door dit alles heen loopt is ontwikkeling. Als de Europese Unie de toegenomen liberalisering tot motor van armoedereductie en economische groei wil maken, moet zij haar handels- en ontwikkelingsbeleid integreren, en dat is nergens belangrijker dan bij de ACS en de EPO’s.</p>
      <p sl="en">De EU wordt ervan beschuldigd de jaartermijn boven ontwikkeling te stellen. Teneinde dergelijke beschuldigingen te weerleggen roep ik de commissaris op om blijk te geven van de flexibiliteit van de Commissie en de bezorgdheid van de ACS-landen serieus te nemen door goed te onderzoeken welke ontwikkelingsgeoriënteerde alternatieven er zijn voor EPO’s. Als wij bij het verstrijken van de termijn uiteindelijk geen werkbaar akkoord hebben, dan moeten wij volgens Cotonou op 1 januari 2008 op zijn minst gelijkwaardige marktoegang verschaffen aan de ACS-landen.</p>
      <p sl="en">De Europese Unie heeft de middelen om zo’n taak op zich te nemen. Intussen worstelen de ACS-landen met financiële en technische vraagstukken. Wij hebben vanochtend al veel tijd besteed aan de bespreking van het EU-programma voor handelsgebonden hulpverlening en de twee rapporteurs hebben nauw samengewerkt om ervoor te zorgen dat deze twee verslagen samen werden behandeld.</p>
      <p sl="en">Het EU-programma voor handelsgebonden hulpverlening is cruciaal om de minst ontwikkelde van de ACS-landen in staat te stellen om maximaal gebruik te maken van de toegenomen liberalisering, en de Raad heeft al bevestigd dat een substantieel deel van de toegenomen handelsgebonden hulp zal worden besteed aan de ACS-landen.</p>
      <p sl="en">De ACS-landen zullen ook na het volgende Europees Ontwikkelingsfonds substantiële ontwikkelingshulp blijven vragen, bovenop het volgende Europees Ontwikkelingsfonds, om de handelsbeperkingen aan aanbodzijde te compenseren. Ik wil graag dat de Commissie en de lidstaten toewerken naar een significante toename van beschikbare handelsgebonden hulp, omdat de vraag van de ACS-landen toeneemt door de invoering van de EPO’s. Wij moeten ons echter bewust zijn dat er morele bezwaren rijzen indien aan de onderhandelingstafel een belangrijke donor tegenover een van de belangrijkste ontvangers van handelsgebonden hulp zit.</p>
      <p sl="en">De commissie moet het vooruitzicht op hulp niet manipuleren door toekomstige ontwikkelingshulp te koppelen aan concessies van de kant van de ACS-landen in het kader van de EPO’s. Hulp kan worden gebruikt als wortel, maar mag in geen geval een stok zijn indien de EPO’s niet voor de termijn van 2007 zijn afgerond.</p>
      <p sl="en">Handelsgebonden hulp werkt het best als ze tegemoetkomt aan een aantal gemeenschappelijke doelstellingen van donor en ontvanger.</p>
      <p sl="en">Dankzij de Commissie internationale handel en de parlementaire delegatie van de Paritaire Parlementaire Vergadering kan de commissaris beschikken over een groot aantal parlementariërs met de expertise en de bereidheid om zich samen met hem in te zetten voor de EPO’s. De klok tikt verder en daarom roep ik de commissaris op om met hen te werken aan een ontwikkelingsgerichte oplossing voor de EPO’s, een oplossing die uiteindelijk aansluit bij de behoeften van de ACS-landen.</p>
    </intervention>
    <intervention id="2-073" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">namens de UEN-Fractie . - Mijnheer de Voorzitter, dames en heren, het verslag van de heer Sturdy over de economische partnerschapsovereenkomsten is een zeer nauwkeurige weergave van de huidige stand van zaken.</p>
      <p sl="pl">Ondanks de enorme inspanningen die de Europese Unie op dit vlak heeft geleverd, ziet de situatie er op dit moment niet goed uit. Samenwerking op basis van overeenkomsten, die geen rekening houden met de wereldmarkt en met de beginselen die door de Wereldhandelsorganisatie worden voorgeschreven, voorspellen weinig goeds voor de partnerschapsovereenkomsten met de ACS-landen.</p>
      <p sl="pl">De hulp van de Europese Unie zou in de eerste plaats bedoeld moeten zijn om de productie van deze landen te bevorderen, zonder dat dit bijkomende concurrentie voor de producenten uit de Europese Unie met zich meebrengt. We moeten dus trachten belangenconflicten te vermijden. De producten in kwestie mogen op basis van meerjarenovereenkomsten op de markt van de Europese Unie worden verkocht. Voorbeelden hiervan zijn mijnbouwproducten en biobrandstoffen. Naast humanitaire hulp hebben deze landen in eerste instantie behoefte aan ondersteuning bij het scheppen van nieuwe arbeidsplaatsen.</p>
      <p sl="pl">De partnerschapsovereenkomsten met de ACS-landen zouden in overeenstemming moeten zijn met de economische strategie van de Europese Unie. De nieuwe overeenkomsten zouden gebaseerd moeten zijn op de beginselen die zijn goedgekeurd door de Europese Commissie, het Europees Parlement en de ACS-landen.</p>
    </intervention>
    <intervention id="2-074" speaker_id="28237" name="Frithjof Schmidt" is_mep="True" mode="spoken">
      <p sl="de">namens de Verts/ALE-Fractie. - Mijnheer de Voorzitter, de onderhandelingen komen nu in een beslissende fase terecht en mogen niet mislukken. Het is echter ook duidelijk dat de grote tijdsdruk de krachten van onze zwakste partnerlanden te boven gaat. Dat is wat wij in ieder geval voortdurend te horen krijgen.</p>
      <p sl="de">Daarom hebben wij voor de periode na 1 januari 2008 een duidelijk flexibelere planning van het handelsbeleid nodig. Wij zouden van de fouten van de Doha-ronde moeten leren. Toen was er ook sprake van een onaantastbare termijn, die vervolgens toch niet gehaald werd. Gezien de tussentijdse resultaten zal het ook niet moeilijk zijn om de Wereldhandelsorganisatie hiervan te overtuigen. Er zijn ook alternatieven voorgesteld, bijvoorbeeld om de bijzondere regelingen voor duurzame ontwikkeling en goed beheer (GSP+) uit te breiden en verder te ontwikkelen. Dat zou een mogelijke optie zijn. Daar moeten wij dan wel op voorbereid zijn zodat wij niet voor verrassingen komen te staan. Wij moeten de onderhandelingen niet langer belasten met voorschriften voor investeringen in de dienstensector. Dat maakt die onderhandelingen alleen maar moeilijker waardoor een snel akkoord nog verder weg is en voorkomen wordt dat wij ons op de wezenlijke zaken concentreren.</p>
    </intervention>
    <intervention id="2-075" speaker_id="28975" name="Vittorio Agnoletto" is_mep="True" mode="spoken">
      <p sl="it">namens de GUE/NGL-Fractie. - Mijnheer de Voorzitter, dames en heren, de onderhandelingen over de economische partnerschapsovereenkomsten, zoals die door de Europese Commissie worden gevoerd met de steun van de Raad, brengen de economische en voedselonafhankelijkheid van de ACS-landen in gevaar. Zij maken korte metten met iedere mogelijkheid die deze landen nog rest om hun productie te consolideren door verhoging van de meerwaarde ervan, en zij stellen deze landen bloot aan het risico van een nog verdergaande de-industrialisatie.</p>
      <p sl="it">Niet alleen heeft een willekeurige openstelling van de plaatselijke markten een forse sociale en milieu-impact op de internationale investeringen -, die hoofdzakelijk gericht zijn op de natuurlijke hulpbronnen en op wat de aarde verder te bieden heeft - maar ook kunnen de bevolkingen van die landen uiteindelijk niet eens zelf de economische winst opstrijken. De enigen die er wel op vooruitgaan, zijn de grote Europese multinationals! Bij vraagstukken als de zogenoemde Singapore-thema’s, de handel in diensten en de rechten inzake intellectuele eigendom komen wij bovendien voor regels te staan die nog strenger zijn dan die van de Wereldhandelsorganisatie. Een WTO Plus-akkoord zal de Afrikaanse bevolkingen nog dieper in de afgrond van de armoede doen wegzinken!</p>
      <p sl="it">In Afrika staat de stabiliteit van hele plattelandsgemeenschappen op losse schroeven; duizenden arbeidsplaatsen in de nijverheidsindustrie staan op de tocht. Zonder werk blijft er niets anders over dan te emigreren, wat wil zeggen dat men zich inscheept op levensgevaarlijke vrachtbootjes, zoals die in de afgelopen dagen opnieuw langs de Europese kusten van de Middellandse Zee gesignaleerd werden.</p>
      <p sl="it">Als Confederale Fractie Europees Unitair Links/Noords Groen Links vragen wij om de EPO-onderhandelingen in hun huidige vorm stop te zetten en uit te gaan van een andere basis, waarbij sociale gerechtigheid, solidariteit en zelfontwikkeling van de volkeren centraal komen te staan. Wij vinden het ondenkbaar en ook helemaal niet logisch dat, nu de besprekingen over de Doha-ronde in een impasse zitten, de Europese Commissie toch stelt dat er voor de EPO-onderhandelingen niet van de onderhandelingstermijn kan worden afgeweken.</p>
      <p sl="it">De gehele Europese Unie zou juist in de WTO moeten ijveren voor de erkenning van een overgangsregeling en voor het behoud van voor de ACS-landen voordelige handelspreferenties, totdat er een nieuw akkoord op tafel komt. Om al die redenen, en nog andere die ik hier nu niet kan opsommen, heeft mijn fractie besloten om tegen het verslag-Sturdy te stemmen.</p>
    </intervention>
    <intervention id="2-076" speaker_id="28269" name="Jerzy Buzek" is_mep="True" mode="spoken">
      <p sl="pl">Hartelijk dank, mijnheer de Voorzitter. Ik neem hier ook het woord als lid van de permanente delegatie van de Europese Unie voor de ACS-landen. Ik zou de commissaris van harte willen bedanken voor zijn verklaring. Ik ben het volledig eens met de voornaamste punten die hij daarin aan de orde heeft gesteld. Mijn dank gaat in het bijzonder uit naar de rapporteur, de heer Sturdy. Dit is een zeer goed en erg uitgebreid verslag, maar het bestaat uit 53 gedetailleerde punten. Het lijkt wel een reeks instructies voor de onderhandelingen.</p>
      <p sl="pl">Ik zou nogmaals willen wijzen op het professionele karakter van het geleverde werk. Ik maak me echter zorgen over een bepaald politiek aspect dat in een verslag van het Europees Parlement aan bod zou moeten komen. Ik zou kort willen ingaan op wat, mijns inziens, de vijf belangrijkste kwesties zijn betreffende de invloed die wij, als Europees Parlement, op deze onderhandelingen kunnen uitoefenen.</p>
      <p sl="pl">Ten eerste is het van cruciaal belang om duidelijkheid te scheppen over het aspect van de duurzame ontwikkeling in de economische partnerschapsovereenkomsten. Deze kwestie is op dit moment allesbehalve duidelijk voor de landen waarmee we onderhandelen.</p>
      <p sl="pl">Ten tweede dienen we ons ervan bewust te zijn dat het openstellen van de markt in het kader van de economische partnerschapsovereenkomsten, dus het openstellen van de markt als dusdanig, niet automatisch zal leiden tot een versterking van het concurrentievermogen. Het is van fundamenteel belang dat onze partners in de ACS-landen dat eveneens beseffen.</p>
      <p sl="pl">Ten derde zouden we manieren moeten vinden om het hervormingsproces in deze landen te bevorderen, niet enkel met preferenties en stimuleringsmaatregelen, maar ook door ondersteuning te bieden op het vlak van wetenschap en onderwijs en door de uitwisseling van personen. Een dergelijke aanpak draagt bij tot de algemene ontwikkeling van de beschaving, die vaak zelfs belangrijker is dan het openen van de markt voor bepaalde producten.</p>
      <p sl="pl">Ten vierde moeten we een aantal specifieke en gevoelige sectoren in deze landen beschermen, bijvoorbeeld de landbouw. We moeten ook een aantal sociale groepen beschermen. Het is mogelijk dat sommige van hen, vrouwen bijvoorbeeld, het slachtoffer worden van bepaalde bepalingen. Er moet tevens een akkoord bereikt worden over speciale preferenties voor medicijnen en voor kwesties in verband met gezondheidszorg.</p>
      <p sl="pl">Ten vijfde, en ten slotte, zou ik willen onderstrepen dat integratie en regionale samenwerking ter plaatse, in de praktijk, van fundamenteel belang zijn. Ook onze eigen Europese Unie heeft zich in de eerste plaats op basis van wederzijdse samenwerking ontwikkeld. Dat moeten we voortdurend benadrukken.</p>
    </intervention>
    <intervention id="2-077" speaker_id="28137" name="Kader Arif" is_mep="True" mode="spoken">
      <p sl="fr">Mijnheer de Voorzitter, commissaris, dames en heren, de onderhandelingen tussen de Commissie en de ACS-landen over de economische partnerschapsovereenkomsten vervullen deze landen met zeer grote zorg en verlopen in een sfeer die niet verenigbaar is met onze historische partnerschapsrelatie.</p>
      <p sl="fr">Europa wekt de indruk tegen elke prijs en op haar voorwaarden vrijhandelszones op te willen dringen aan landen die tot de armste ter wereld behoren. De vertrouwensrelatie met de ACS-landen staat thans op het spel.</p>
      <p sl="fr">We moeten de onderhandelingen hervatten op een nieuwe basis, teneinde tegemoet te komen aan de zorgen van de ACS-landen ten aanzien van de gevolgen van de EPO’s voor de toekomst van hun economieën, waarvan vele sectoren niet opgewassen zijn tegen een verlaging van de douanerechten of tegen ongebreidelde concurrentie met de Europese economie.</p>
      <p sl="fr">De Commissie moet terugkeren naar de beginselen die zijn vastgelegd in de Overeenkomst van Cotonou. Het doel is ontwikkeling, en niet wederkerigheid bij het openstellen van de markten. Een dergelijk beginsel zou niet stroken met het vastgelegde doel, gezien de verschillen in ontwikkeling, die niet binnen twintig jaar zullen verdwijnen. Deze landen moeten derhalve de mogelijkheid hebben te kiezen tussen een EPO en een ander soort preferentiële overeenkomst.</p>
      <p sl="fr">Wij moeten de landen die tot eind 2007 geen EPO ondertekenen, een toegang tot de markt aanbieden die ten minste gelijk is aan de preferenties die zij momenteel hebben. Geen van hen mag door deze overeenkomsten in een ongunstigere situatie terechtkomen.</p>
      <p sl="fr">Voorts moeten we niet onderhandelen over diensten en de Singapore-thema’s. De enige verplichting in verband met de naleving van de WTO-voorschriften betreft de preferenties die zijn verleend voor de handel in goederen. Op verzoek van de ontwikkelingslanden zijn deze kwesties uitgesloten van de onderhandelingen in het kader van de WTO. We mogen deze niet opeens weer aan de orde stellen bij de ACS-landen. Voor deze kwesties zijn in de eerste plaats de regionale organisaties van de ACS-landen verantwoordelijk, waarvan we de soevereiniteit op dit gebied moeten respecteren. De Commissie moet deze derhalve weer van de onderhandelingsagenda schrappen.</p>
      <p sl="fr">Bovendien moeten de parlementen van de ACS-landen en het Europees Parlement evenals het maatschappelijk middenveld toegang hebben tot alle informatie over de onderhandelingen en tijdens die onderhandelingen geraadpleegd en erbij betrokken worden.</p>
      <p sl="fr">Indien ten slotte langere termijnen noodzakelijk zijn om de onderhandelingen over goede economische partnerschapsovereenkomsten tot doen welslagen, moet de Commissie zich flexibel opstellen en het beginsel ervan verdedigen tegenover de leden van de WTO.</p>
    </intervention>
    <intervention id="2-078" speaker_id="4241" name="Johan Van Hecke" is_mep="True" mode="spoken">
      <p sl="nl">Voorzitter, collega Sturdy heeft een evenwichtig verslag geschreven waarin ook tegemoet gekomen wordt aan de terechte kritiek van de ACS-partners dat bij de onderhandelingen door de EU te weinig wordt geluisterd naar hun verzuchtingen en te veel eenzijdig dingen worden opgelegd.</p>
      <p sl="nl">Ik zou hier kort iets willen zeggen over een aspect dat vaak wordt vergeten, met name het regionale aspect van de EPO: het versterken van de zuid-zuidhandel. De ontwikkelingsdoelstellingen kunnen alleen worden bereikt als de EPO gericht zijn op het aanmoedigen van goed economisch beheer, op het bevorderen van de regionale integratie van de ACS-economieën en op het aantrekken en vasthouden van meer investeringen. Een tijdige en effectieve handelsgerelateerde bijstand is een conditio sine qua non om het handelspotentieel van de ACS-regio's te versterken.</p>
      <p sl="nl">In dit verband zou ik de Commissie willen herinneren aan de toezegging van voorzitter Barroso om de ontwikkelingslanden een miljard euro aan handelssteun te verlenen. Het is een slecht teken dat in de overeenkomst van de Raad over de volgende financiële vooruitzichten onvoldoende voorzieningen voor de voorgestelde 190 miljoen euro per jaar voor landen uit het suikerprotocol worden getroffen.</p>
      <p sl="nl">Het nakomen van beloften is nochtans een kwestie van elementaire geloofwaardigheid, die wel eens bepalend voor het succes van de onderhandelingen zou kunnen zijn.</p>
    </intervention>
    <intervention id="2-079" speaker_id="28139" name="Carl Schlyter" is_mep="True" mode="spoken">
      <p sl="sv">Er zijn drie sleutelwoorden waaraan de Commissie moet vasthouden bij de onderhandelingen: luisteren, niet dwingen en niet stressen. We moeten luisteren naar de eisen van de ACS-landen.</p>
      <p sl="sv">De partijen in deze onderhandelingen zijn niet gelijkwaardig. U, mijnheer Mandelson, hebt honderden deskundigen tot uw beschikking. Zij hebben er maar een paar. Wij hebben een enorme economische macht. Hun bedrijfsleven staat nog in de kinderschoenen. Wij kunnen hun hele bedrijfsleven opkopen. Zij kunnen nauwelijks hun dagelijks eten kopen. Met zulke ongelijke voorwaarden is het belangrijk de we naar hun eisen luisteren en dat we proberen aan die eisen te voldoen.</p>
      <p sl="sv">De EPO's moeten er zijn voor hun ontwikkeling, niet voor ons voordeel. Daarom moeten we ze niet dwingen. Als zij een markt willen openen, dan moeten wij doen wat in paragraaf 17 van de resolutie wordt gezegd en hen niet dwingen. Alle handelsdeskundigen die in neoliberaal denken zijn geschoold, geloven dat lagere tarieven altijd goed zijn en dat vrijhandel altijd beter is dan fair trade , maar in de realiteit blijkt dat niet waar te zijn. En onze onderhandelingspartners leven in die realiteit. Een verkeerde liberalisering kan ertoe leiden dat mensen sterven. U kunt zeggen wat u ervan vindt, maar u moet de beslissing aan hen overlaten. Als ze een fout maken, is dat hun fout. Het is gemakkelijker om met gebreken te leven waar men zelf verantwoordelijk voor is en die men zelf kan veranderen, dan te leven in misère die door anderen is opgedrongen. Wederkerigheid is niet nodig. Laat het aan hen over. Wij kunnen ermee leven, maar wij kunnen er ook buiten. Zij kunnen er echter aan sterven.</p>
      <p sl="sv">Tot slot moeten we niet stressen. Ik hoop daarom dat het Parlement overweging F schrapt en zijn steun geeft aan amendement 4. Geef de onderhandelingen zoveel tijd als nodig is en handhaaf ondertussen het algemene preferentiestelsel. Dan kunnen ze vol vertrouwen aan ons blijven verkopen zonder dat er een zwaard van Damocles boven hun hoofd hangt. Wij zevenentwintig EU-landen vormen samen met de ACS-landen een dominerende groep in de WTO. Als we willen, kunnen we samen aangeven dat de tijd voor de onderhandelingen verlengd moet worden. Of we kunnen alternatieven uitwerken voor economische partnerschapsovereenkomsten.</p>
    </intervention>
    <intervention id="2-080" speaker_id="28248" name="Gabriele Zimmer" is_mep="True" mode="spoken">
      <p sl="de">Mijnheer de Voorzitter, geachte collega’s, mijnheer de commissaris, toen de WTO concludeerde dat de preferentiële behandeling door de EU van haar voormalige koloniën op het gebied van de toltarieven tegelijkertijd een benadeling van andere ontwikkelingslanden inhield, was dat geen oproep om een nieuwe wereldorde te creëren.</p>
      <p sl="de">Naar mijn idee overschat u in hoge mate de bevoegdheid van uw autoriteit op het gebied van de planning. De ontwerpen voor EPO's die u nu aan de onderhandelingspartners heeft voorgelegd, betekenen een duidelijke overschrijding van uw onderhandelingsmandaat. Blind voor alle ervaring die wij hier in Europa hebben opgedaan, wilt u puur vanuit economische overwegingen een wereldwijde lappendeken van allianties tussen landen erdoor drukken. U geeft daardoor uw partners niet eens de kans om sociaal en politiek nader tot elkaar te komen en u verschaft het Europese bedrijfsleven op die manier een kolossaal concurrentievoordeel.</p>
      <p sl="de">Ik ben er in ieder geval op tegen om onze partnerlanden voorwaarden op te leggen die de radicale voorstanders van een vrije markt nog niet eens voor de EU hebben kunnen afdwingen. Met uw voorschriften voor overheidsopdrachten zet u de deur voor het openstellen van de markt wijd open. U zet weliswaar twee boksers in dezelfde ring, maar de ene bokser weegt wel honderd kilo meer dan de andere.</p>
      <p sl="de">Daarom doe ik een beroep op u om alle onderhandelingen die niets met de douanetarieven te maken hebben, op te schorten en alles in het werk te stellen om de WTO zodanig te reorganiseren dat er meer aandacht naar de behoeften van ontwikkelingslanden uitgaat.</p>
    </intervention>
    <intervention id="2-081" speaker_id="1403" name="David Martin" is_mep="True" mode="spoken">
      <p sl="en">Mijnheer de Voorzitter, ik zou me graag willen aansluiten bij degenen die Robert Sturdy hebben gelukgewenst met wat naar mijn mening een goed verslag is. Het verslag benadrukt terecht dat dit onderhandelingen zijn tussen ongelijke partners, en dat was ook een insteek van veel bijdragen vanochtend. Het feit dat de Commissie en de ACS-landen de onderhandelingen vanuit een verschillend standpunt zien, is denk ik de kern van veel problemen. Wat betreft de termijn van eind dit jaar is de Commissie van mening dat deze een essentieel instrument is om aan haar WTO-verplichtingen te voldoen. Veel ACS-landen zijn echter van mening dat de termijn wordt gebruikt om hen te dwingen overhaast in te stemmen met ongeschikte overeenkomsten, en de Commissie moet denk ik veel doen om de ACS-landen ervan te overtuigen dat de termijn niet wordt gebruikt, en niet zal worden gebruikt om de ACS-landen via intimidatie overeenkomsten te laten ondertekenen waar ze niet mee kunnen leven.</p>
      <p sl="en">Wat betreft de hulp zegt de Commissie - en commissaris Mandelson heeft dat vanochtend herhaald - dat de onderhandelingen niet zullen mislukken wegens geldgebrek. Maar het is niet eerlijk om van de ACS-landen te verlangen dat zij langetermijnbesluiten nemen over liberalisering en regionale integratie zonder dat ze een langetermijnuitzicht hebben op de hoeveelheid steun die beschikbaar zou komen om hen te helpen bij de opzet van regionale regelgevingskaders voor de ontwikkeling van nieuwe methoden voor de inning van overheidsinkomsten, ter compensatie van het verlies aan douane-inkomsten, of om een soort infrastructuur op te zetten die, zoals wij uit eigen ervaring in de EU weten, zo belangrijk is voor de ontwikkeling van een regionale economie.</p>
      <p sl="en">Met betrekking tot de kwestie markttoegang heb ik de commissaris in dit Parlement horen zeggen dat de Europese Unie geen agressieve handelsbedoelingen heeft met ACS-landen. Als wij de onderhandelaars horen, is hun perceptie echter dat de Commissie er zeer sterk bij hen op aandringt om de dienstenmarkten open te stellen en andere voorstellen voor open markten te doen.</p>
      <p sl="en">Ik zeg dit allemaal in de oprechte veronderstelling dat de Commissie een ontwikkelingsgericht programma wil met deze zes regio’s. De Commissie gelooft dat zij handelt in het belang van de ACS-landen, maar zij moet begrijpen dat onderhandelingen tussen ongelijke partners tot wantrouwen bij de zwakkere partner leidt. Als wij het over termijnen hebben, dan noemen zij het bedreigingen; als wij vaag zijn over het hulppakket, dan zien zij een verband tussen de omvang van de marktopenstelling die zij bereid zijn te bieden en de omvang van hun hulppakket. Als wij hun bezorgdheid willen wegnemen, moeten wij meer openheid en transparantie brengen in de besprekingen zelf, en moeten wij beloven dat er na de afronding van de besprekingen parlementair toezicht komt op de uiteindelijk overeengekomen overeenkomsten, zodat zij opnieuw de verzekering krijgen dat de parlementariërs, vanaf de implementatie van de EPO's, bij het proces betrokken worden.</p>
    </intervention>
    <intervention id="2-082" speaker_id="28477" name="Fiona Hall" is_mep="True" mode="spoken">
      <p sl="en">Mijnheer de Voorzitter, het volgen van het verloop van de EPO-onderhandelingen was als het leven in twee parallelle werelden. Enerzijds werd in talloze verklaringen van de kant van de ACS-landen duidelijk gemaakt dat de ontwikkelingsfocus - die ook een rol zou moeten spelen in het proces - ontbreekt. De ACS-landen blijven volhouden dat zij onder druk worden gezet om te onderhandelen onder de voorwaarden van de Commissie. Zij zijn er met name bezorgd over dat de Commissie geen tijd heeft gegeven voor gedegen impactbeoordelingen, en dat de Commissie alle onderzoeken die niet in lijn zijn met haar eigen standpunt terzijde heeft geschoven. Anderzijds heeft de Commissie vreemd genoeg steeds volgehouden dat niemand klaagt of vraagt om alternatieven voor de EPO’s.</p>
      <p sl="en">Het rapport dat de Economische Commissie voor Afrika van de Verenigde Naties over de EPO’s in januari 2007 heeft opgesteld, was echter duidelijk. Dit externe en onafhankelijke rapport stelde vast dat de onderhandelingen zich niet of nauwelijks toespitsen op ontwikkeling, en dat er sprake is van een excessieve focus op puur handelsliberalisering. Gezien dit externe VN-verslag, zie ik niet hoe de Commissie kan blijven volhouden dat de EPO-onderhandelingen een positieve dynamiek hebben, en dat alles er rooskleurig uitziet.</p>
    </intervention>
    <intervention id="2-083" speaker_id="2123" name="Glenys Kinnock" is_mep="True" mode="spoken">
      <p sl="en">Mijnheer de Voorzitter, ik vertrouw erop dat de Commissie nota zal nemen van de zorgen die vele - sterker nog, de grote meerderheid van de - Parlementsleden vanochtend naar voren hebben gebracht.</p>
      <p sl="en">De EPO-onderhandelingen bevinden zich duidelijk in een zeer kritieke fase, en deze week komen de EU-ministers en de ACS-ministers in Brussel bijeen om de voortgang te bekijken. Dit gebeurt op een moment dat, zoals anderen al zeiden, ze onder grote druk staan om de onderhandelingen voor eind 2007 af te ronden. De werkelijkheid is natuurlijk dat er, ondanks de goede technische voorbereidingen, nog steeds ernstige politieke kwesties blijven spelen tussen de ACS-lidstaten in de ACS, tussen regeringen en de particuliere sector, het maatschappelijk middenveld en organisaties voor regionale integratie.</p>
      <p sl="en">David Martin heeft enkele zeer belangrijke punten naar voren gebracht over de argwaan en vrees die er bestaat in de ACS-landen. In de afgelopen weken ben ik zowel in West- als in Oost-Afrika geweest en van de premier van Senegal, tot de president van Ghana en de Tanzaniaanse minister van Handel, was de boodschap precies hetzelfde: er zijn te veel onopgeloste kwesties. Wat de handelsgeboden hulp betreft: is dit nieuw geld? Is het voorspelbaar? Wanneer zal het worden behandeld? Wat betreft de mate van regionale eenwording hoorde ik in Tanzania over de enorme problemen daar en over de plannen voor een nieuwe Oost-Afrikaanse samenwerking, waar zij de commissaris denk ik over hebben geschreven. Dan zijn er de Singapore-thema's, die anderen al hebben genoemd en die momenteel voor grote moeilijkheden zorgen in de SADC-onderhandelingen.</p>
      <p sl="en">De meeste ACS-landen hebben belastingvrije, quotavrije toegang toegejuicht. Desalniettemin - en ik weet niet zeker of iemand dit genoemd heeft - heeft een dozijn of meer EU-lidstaten bezwaren tegen dat voorstel en zijn sommige ACS-landen bezorgd over de gevolgen voor suiker, bananen en rijst. Gisteren nog zei Barbados dat het alleen ten goede kan komen aan de regio als de EU de verzekering geeft dat ze zullen zorgen voor de technische, productieve en infrastructurele capaciteit, zodat ze de mogelijkheden tussen 2009 en 2015 tot het uiterste kunnen benutten, met name voor suiker.</p>
      <p sl="en">Sommige mensen praten al over een doemscenario. Dat is de reden waarom de ACS-landen een grote mate van markttoegang moeten krijgen door middel van SAP+, als ze eind dit jaar niet kunnen ondertekenen.</p>
      <p sl="en">De bewering dat er geen alternatieven bestaan, is gewoon onjuist, evenals de claim dat geen enkele ACS-regio of geen enkel ACS-land daarom heeft gevraagd. Recent onderzoek door het ODI, de VN en anderen wijst erop dat een verbeterd SAP een levensvatbaar alternatief kan zijn voor EPO’s en de nodige adempauze zal geven om de onderhandelingen voort te zetten. SAP+ zou royalere toegang geven dan SAP, dat duidelijk geen optie is. De meeste ACS-landen zouden goed kunnen voldoen aan de vereiste criteria en zouden een niveau van markttoegang krijgen dat bijna gelijkstaat aan Cotonou voor gangbare exporten, een klein aantal uitzonderingen daargelaten.</p>
    </intervention>
    <intervention id="2-084" speaker_id="28282" name="Alain Hutchinson" is_mep="True" mode="spoken">
      <p sl="fr">Mijnheer de Voorzitter, mijnheer de commissaris, dames en heren, in de eerste plaats ben ik blij dat dit debat hier vandaag gevoerd wordt, omdat het volgens mij de beweringen onderuithaalt die we de voorbije maanden regelmatig hebben gehoord, namelijk dat slechts enkele onrustzaaiers van Europees links en een maatschappelijk middenveld dat de Europese Commissie uit principe of uit gewoonte uitdaagt, zich zorgen zouden maken over het verloop en het resultaat van de onderhandelingen over de economische partnerschapsovereenkomsten. Dat is vast en zeker niet het geval, zoals we deze voormiddag ook gehoord hebben.</p>
      <p sl="fr">Eenvoudig gezegd rijst er vandaag in het kader van deze onderhandelingen eigenlijk maar één vraag, namelijk: is de Commissie in staat om de ACS-landen te verzekeren dat deze overeenkomsten, als ze eenmaal ondertekend zijn, hun voordeligere ontwikkelingsvoorwaarden zullen opleveren dan de voorwaarden die ze nu hebben? Als dat het geval is, heb ik persoonlijk niet veel problemen meer met deze economische partnerschapsovereenkomsten. Als dat echter niet het geval is - wat ik vrees -, moeten we ons verzetten tegen de manier waarop ze ons hier nu voorgesteld worden en tegen het feit dat ze vooral gericht zijn op een te uitgesproken handelsvisie van de relaties tussen mensen, ten nadele van het algemeen belang van de bevolking van de ACS-landen.</p>
      <p sl="fr">De verbetering van de levensomstandigheden van een zo groot mogelijk aantal tijdgenoten en toekomstige generaties, zowel in het Noorden als in het Zuiden, is een prioritair doel, en we hebben het recht die van de Commissie te eisen. In die geest moet de Commissie de onderhandelingen over deze overeenkomsten voortzetten, en daarbij blijk geven van bereidwilligheid en volledig transparantie. In dat opzicht verwijs ik naar de heel concrete en absoluut correcte voorstellen van mijn collega Arif. De Commissie moet echter ook zichzelf en onze gesprekspartners de noodzakelijke tijd gunnen, zoals verschillende sprekers voor mij reeds hebben opgemerkt. Het is de hoogste tijd dat deze eis, die gedragen wordt door miljoenen Europese burgers die wij hier vertegenwoordigen, met meer ernst en respect wordt benaderd dan vandaag het geval is.</p>
      <p sl="fr">Mijnheer de commissaris, wij horen hier regelmatig, en ook deze voormiddag weer, woorden als ‘economie’, ‘openstelling van de markt’ en ‘concurrentievermogen’. Deze worden overvloedig en uitdrukkelijk gebruikt. Laten we niet vergeten dat we deze woorden moeten nemen voor wat ze zijn, namelijk voor concepten en, in het beste geval, voor instrumenten, waarvan de waarde enkel ligt in hun mogelijke bijdrage aan het behartigen van het algemeen belang, van het belang van zoveel mogelijk mensen. Dan gaat het echter niet om een - zelfs groeiend - aantal bevoorrechten die, zowel in het Noorden als in het Zuiden, voordeel kunnen halen uit om het even welke oude overeenkomst met om het even wie, maar wel om een groeiend aantal mannen, vrouwen en kinderen die samen de grote meerderheid van uitgestotenen van deze wereld vormen en die hoge verwachtingen koesteren van een zo niet vrijgevige, dan toch minstens evenwichtige relatie met hun Europese partners.</p>
    </intervention>
    <intervention id="2-085" speaker_id="2031" name="Marie-Arlette Carlotti" is_mep="True" mode="spoken">
      <p sl="fr">Mijnheer de Voorzitter, mijnheer de commissaris, in haar laatste voorstellen overweegt de Europese Unie om het “Alles behalve wapens”-concept uit te breiden naar alle ACS-landen.</p>
      <p sl="fr">Dat is zeker een stap vooruit. Deze zou garanderen dat geen van die landen verlies lijdt na 2007, maar het is geen wondermiddel dat de economische partnerschapsovereenkomsten omzet in ontwikkelingsovereenkomsten. Daarvoor moeten we verder gaan. Daarvoor is een veel langere overgangsperiode nodig dan de tien of twaalf jaar waarvan nu sprake is. Dan moet een einde worden gemaakt aan landbouwdumping, het beginsel van voedselsoevereiniteit worden geëerbiedigd, een echte speciale en gedifferentieerde behandeling worden aangeboden en de ACS-staten worden toegestaan om bepaalde sectoren te beschermen. Dan moet men ophouden druk uit te oefenen ten aanzien van de Singapore-thema's, opdat het recht van elk land om zijn openbare diensten zelf te beheren, gerespecteerd wordt, en dan moet tot slot het maatschappelijke middenveld en de parlementen sterker worden betrokken bij dit proces.</p>
      <p sl="fr">Volgens mij is dat de prijs die betaald moet worden om ervoor te zorgen dat de economische partnerschapsovereenkomsten in de eerste plaats de ontwikkeling van Afrika dienen en niet enkel die van Europa.</p>
    </intervention>
    <intervention id="2-086" speaker_id="photo_generic" name="Peter Mandelson" is_mep="True" mode="spoken">
      <p sl="en">lid van de Commissie . - Mijnheer de Voorzitter, het doet me genoegen namens de Commissie te kunnen reageren op dit debat, want dit is een zeer belangrijk onderwerp. Voor de ACS-landen - die tot de armste landen in de wereld behoren en waarvoor we een absolute verplichting hebben - staat niets minder op het spel dan hun toekomstige ontwikkeling, de verlichting van armoede en hun kansen om gebruik te maken van de voordelen van het internationale handelssysteem.</p>
      <p sl="en">Bij de economische partnerschapsovereenkomsten gaat het erom dat handel wordt gebruikt om ontwikkeling te bevorderen. We willen de ACS-landen niet dwingen tegen hun wil verbintenissen aan te gaan. We hanteren echter wel één beperking: de EPO's moeten verenigbaar zijn met de regels van de WTO en moeten dus voor beide partijen handelsopeningen bevatten voor de handel in goederen en diensten. Dit betekent natuurlijk niet , en ik zeg dit met nadruk, een symmetrische handelsopening tussen de EU en de ACS. Bij het openstellen van de markt voor haar partners zal de EU duidelijk veel verder gaan dan de ACS-partners doen voor de EU.</p>
      <p sl="en">Op veel gebieden zijn we bovendien bereid serieus na te denken over overgangsperioden, en in sommige gevallen zelfs zeer lange overgangsperioden, tot wel 25 jaar, alsmede over aanzienlijke financiële steun om deze landen te helpen hun verplichtingen ten uitvoer te leggen, zodat EPO's ook echt als katalysator voor beleidshervormingen in de ACS-landen kunnen functioneren.</p>
      <p sl="en">Op het punt van de markttoegang heeft de Raad Algemene Zaken onlangs opnieuw het principe bevestigd van belastingvrije, quotavrije toegang tot de ACS, maar met overgangsperioden voor enkele gevoelige producten, zoals rijst en suiker. Hetzelfde principe geldt voor bananen, maar we hebben overeenstemming bereikt over een aanvullende evaluatie, met name om rekening te houden met de meest perifere regio's van de EU, en dat zal ook gebeuren.</p>
      <p sl="en">In antwoord op wat de heer van den Berg heeft gezegd, wil ik vermelden dat we samen met de ACS-regio's asymmetrische regelingen voor markttoegang opbouwen, die verdere bescherming mogelijk maken van voor de ACS-landen belangrijke sectoren. Ons belastingvrije, quotavrije aanbod biedt veel ruimte om de ACS-landen te beschermen en hun markten op een zeer asymmetrische wijze open te stellen. Er zullen bovendien flexibele vrijwaringsmechanismen worden ingesteld, zodat we snel actie kunnen ondernemen als zich problemen voordoen. Een regeling voor conditionele markttoegang zou onze handelsregelingen echter opnieuw kwetsbaar maken in de WTO, wat tot nieuwe onzekerheid voor de ACS-handelaren en -investeerders zou leiden. Het zou daarom vanuit de belangen van de ACS-landen zelf bekeken niet verstandig zijn om zulk een conditionele aanpak in te voeren.</p>
      <p sl="en">Enkele afgevaardigden hadden het over alternatieven voor EPO's. Ik kan zonder enige aarzeling of kwalificatie van welke aard dan ook zeggen dat we geen betere, ontwikkelingsvriendelijkere of superieure ontwikkelingsinstrumenten hebben dan de economische partnerschapsovereenkomsten, die qua ambitie en potentieel niet overtroffen kunnen worden. Het zou onzinnig zijn om SAP aan te bieden - zoals enkelen hebben voorgesteld - als we in plaats daarvan via onderhandelingen goede economische partnerschapsovereenkomsten tot stand kunnen brengen. De ACS-landen die geen MOL's zijn, zouden dan een slechtere markttoegang tot de Europese Unie hebben dan bijna alle andere ontwikkelingslanden in de wereld.</p>
      <p sl="en">Ja, sommige gaan nog een stap verder en stellen SAP+ als alternatief voor, door de toegangscriteria tot SAP+ te versoepelen en de werkingssfeer van SAP+ te verruimen. Ook dit is volkomen onaanvaardbaar. SAP+ houdt de verschillen in handelsregime in stand tussen MOL's en niet-MOL's, die EPO's juist proberen op te heffen, en SAP+ bevordert het gebruik van markttoegang niet zoals EPO's dat doen. SAP staat open voor alle landen, en veel landen zouden gewoonweg profiteren van soepelere SAP+-criteria, waardoor de ACS-landen zouden worden blootgesteld aan directe mededinging, en het doel van SAP+ (te weten, handelspreferenties gebruiken om het ondertekenen van overeenkomsten inzake mensenrechten en goede arbeidspraktijken te stimuleren) eigenlijk zou worden ondermijnd. Ik hoop dus dat men niet het idee zal najagen of koesteren dat SAP of SAP+ een aanvaardbaar en/of superieur alternatief voor EPO's is.</p>
      <p sl="en">Verreweg de beste ontwikkelingsoptie is dat op tijd EPO's worden ondertekend. Geen enkel alternatief haalt het daarbij. We kunnen de WTO-regels inzake de afdeling 'goederenhandel' van EPO's niet gewoonweg negeren. Als duidelijk wordt dat het voor een bepaalde regio echt niet gaat lukken, krijgen MOL's 'Alles behalve wapens'. Met name voor niet-MOL's die bananen exporteren, is vrijstelling politiek gezien waarschijnlijk helemaal geen haalbare weg. Voor andere landen hangt het af van de voortgang die wordt geboekt met de onderhandelingen.</p>
      <p sl="en">Ik sluit af met te zeggen dat ik, in tegenstelling tot enkele anderen die hier vanochtend in het Parlement hebben gesproken, van mening ben dat de aanpak van de ACS-landen blijk geeft van grote realiteitszin en aantoont dat zij begrijpen wat in het belang van de ACS-landen is. De ACS-landen hebben vrijwillig ingestemd met de routekaart die we volgen bij de onderhandelingen over deze overeenkomsten. Het is zeker niet in het belang van de ACS wanneer degenen die zich als vrienden van de ACS voordoen, zeuren over een doemscenario, en angsten en onzekerheid aanwakkeren die de ACS-landen er alleen maar van kunnen weerhouden zich in te zetten voor de onderhandelingen, ofschoon het in hun eigen belang is dat deze onderhandelingen voor het einde van het jaar tot een goed einde worden gebracht.</p>
    </intervention>
    <intervention id="2-087" speaker_id="4346" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="2-088" speaker_id="28252" name="Richard Seeber" is_mep="True" mode="written">
      <p sl="nl">Ik wil de rapporteur graag bedanken voor het feit dat hij gewezen heeft op de dringende noodzaak dat de Europese Unie actief wordt in het kader van de onderhandelingen over de economische partnerschapsovereenkomsten.</p>
      <p sl="nl">Als wij voor een efficiënte integratie van de ACS-landen willen zorgen, moeten wij allereerst voor ogen houden dat er voor alle regionale groepen een gelijkwaardig positief resultaat tot stand moet worden gebracht. Dat kan onder andere via handelspreferenties en technische bijstand aan producenten, zodat deze het verlies aan douane-inkomsten kunnen compenseren. Dat is echter voor deze landen niet afdoende. Om daadwerkelijk profijt te kunnen trekken van een eenvoudigere markttoegang hebben zij deskundige begeleiding en instructies nodig.</p>
      <p sl="nl">Daarnaast ben ik van mening dat het essentieel is om de onderliggende administratieve procedures te vereenvoudigen, zodat de beschikbare middelen efficiënter gebruikt kunnen worden.</p>
      <p sl="nl">Ik vind dat wij, als afgevaardigden van het Europees Parlement, er ons rekenschap van moeten geven dat de handel met deze landen ook het Europees belang dient. Als burgers van ontwikkelde landen hebben wij bovendien jegens de burgers van de ACS-landen de plicht om ons uiterste best te doen voor hun integratie in de wereldhandel.</p>
    </intervention>
  </section>
  <section id="creitem9" title="9. Stemmingen">
    <intervention id="2-091" speaker_id="1838" name="De Voorzitter" is_mep="True" mode="spoken">
      <p sl="nl">Aan de orde zijn de stemmingen.</p>
      <a text="(Voor de uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem10" title="9.1. Overeenkomst EG-Rusland inzake samenwerking op visserijgebied en de instandhouding van de levende rijkdommen in de Oostzee (stemming)"/>
  <section id="creitem11" title="9.2. Financieringsinstrument voor het Milieu (LIFE+) (stemming)"/>
  <section id="creitem12" title="9.3. Daphne III-programma: algemeen programma &quot;Grondrechten en justitie&quot; (stemming)"/>
  <section id="creitem13" title="9.4. Samenwerking tussen commissies (Wijziging van artikel 47 van het Reglement) (stemming)">
    <intervention id="2-100" speaker_id="2053" name="Johannes Voggenhuber" is_mep="True" mode="spoken">
      <p sl="de">Mijnheer de Voorzitter, het gaat in dit geval om het aannemen zonder stemming van een door een medeadviserende commissie ingediend amendement. In het algemeen wordt er vanuit gegaan dat een amendement van een medeadviserende commissie uitsluitend in aanmerking kan worden genomen als het amendement valt onder de exclusieve bevoegdheid van die commissie. In dit geval ontbreekt het woord “exclusieve”. Omwille van de duidelijkheid heb ik met de rapporteur afgesproken om dat woord toe te voegen en de term “exclusieve bevoegdheden” in deze zin te gebruiken.</p>
    </intervention>
    <intervention id="2-101" speaker_id="2309" name="Richard Corbett" is_mep="True" mode="spoken" role="rapporteur">
      <p sl="en">Mijnheer de Voorzitter, als rapporteur kan ik instemmen met het mondelinge amendement.</p>
    </intervention>
  </section>
  <section id="creitem14" title="9.5. Milieukwaliteitsnormen op het gebied van waterbeleid (stemming)"/>
  <section id="creitem15" title="9.6. Biologische productie en de etikettering van biologische producten (stemming)">
    <intervention id="2-107" speaker_id="28213" name="Marie-Hélène Aubert" is_mep="True" mode="spoken" role="rapporteur">
      <p sl="fr">Mijnheer de Voorzitter, dames en heren, mijn verslag over de biologische productie en de etikettering van biologische producten wordt vandaag eindelijk in stemming gebracht, na een terugverwijzing naar de bevoegde commissie en daarna een verzoek om urgentverklaring door de Raad, dat ons Parlement vorige maand overigens unaniem heeft verworpen. Jammer genoeg hebben nieuwe discussies met de Raad in de voorbije twee maanden niet geleid tot vooruitgang op belangrijke punten. Meer bepaald, aanvaardt noch de Commissie, noch de Raad de dubbele rechtsgrondslag die wij verlangen. De Raad is niet teruggekomen op zijn besluit om additieven en veterinaire behandelingen op basis van genetisch gemodificeerde organismen in uitzonderlijke gevallen toe te laten. Bovendien zouden ook bepaalde chemische stoffen door middel van uitzonderingen toegelaten worden.</p>
      <p sl="fr">Bij gebrek aan medebeslissing zijn we dus gedwongen daar nota van te nemen. Toch betreuren we de gesloten en nonchalante houding die de Raad tijdens de voorbije weken heeft aangenomen, ondanks de goede wil van sommige lidstaten. Ik vind het bovendien uiterst jammer dat de meerderheid van de fracties gisteren geweigerd heeft om de stemming naar juni te verschuiven, aangezien de Raad zelf zijn vergadering over biologische landbouw heeft uitgesteld. Ik vind het spijtig dat het grootste deel van de fracties tot het einde toe geen gebruik heeft willen maken van de pressiemiddelen waarover we beschikken. Toch heeft de Raad in zijn compromis een groot aantal van onze amendementen overgenomen en de regelmatige raadpleging van alle betrokkenen maakt deel uit van het algemene akkoord.</p>
      <p sl="fr">Ik vraag u dus op dit moment om het verslag aan te nemen. U kunt erop rekenen dat ik en mijn collega’s in de Commissie landbouw en plattelandsontwikkeling vastberaden zijn en dit dossier in de komende maanden op de voet zullen volgen.</p>
      <a text="(Applaus)"/>
    </intervention>
    <intervention id="2-108" speaker_id="1838" name="De Voorzitter" is_mep="True" mode="spoken">
      <p sl="nl">Mijnheer Graefe zu Baringdorf, u hebt het woord gevraagd. Ik vraag u in welke hoedanigheid en op basis van welk artikel van het Reglement.</p>
    </intervention>
    <intervention id="2-109" speaker_id="1040" name="Friedrich-Wilhelm Graefe zu Baringdorf" is_mep="True" mode="spoken">
      <p sl="de">Mijnheer de Voorzitter, sta mij toe om als rapporteur van het aanverwante verslag over de biologische landbouw de volgende opmerking te maken over de kwestie van de externe betrekkingen. Wij stemmen vandaag over een goed verslag waarin heel duidelijk naar voren komt dat de …</p>
      <a text="(Tumult)"/>
    </intervention>
    <intervention id="2-110" speaker_id="1838" name="De Voorzitter" is_mep="True" mode="spoken">
      <p sl="nl">Het spijt mij ten zeerste, mijnheer Graefe zu Baringdorf, maar u hebt de reactie van onze collega’s gehoord. Volgens mij heeft iedereen wel begrepen dat u het een goed verslag vindt, maar ik kan, zoals u ongetwijfeld zult inzien, niet het woord geven aan alle rapporteurs en ex-rapporteurs.</p>
    </intervention>
  </section>
  <section id="creitem16" title="9.7. Partnerschapsovereenkomst inzake visserij EG-Denemarken/Groenland (stemming)"/>
  <section id="creitem17" title="9.8. Vaste delegatie EUROLAT (stemming)"/>
  <section id="creitem18" title="9.9. Wijze van uitvoering van de medebeslissingsprocedure (stemming)">
    <intervention id="2-117" speaker_id="4262" name="Jo Leinen" is_mep="True" mode="spoken" role="rapporteur">
      <p sl="de">Mijnheer de Voorzitter, geachte collega’s, de medebeslissingsprocedure is het belangrijkste instrument waar dit Parlement over beschikt. Dankzij het nieuwe akkoord met de Raad en de Commissie wordt die procedure aanzienlijk transparanter en efficiënter. Op een aantal detailpunten staan wij nu op dezelfde ooghoogte als de Raad.</p>
      <p sl="de">Ik wil graag van de gelegenheid gebruik maken om mevrouw Roth-Behrendt, de heer Vidal-Quadras en de heer Trakatellis te bedanken voor het feit dat zij meer dan een jaar lang hebben onderhandeld met de Raad en de Commissie. Mijn dank gaat ook uit naar de heer Daul, die toezicht op het hele proces heeft gehouden. Dankzij dit nieuwe akkoord hebben wij wat de medebeslissingsprocedure betreft goede vooruitgang geboekt.</p>
    </intervention>
  </section>
  <section id="creitem19" title="9.10. Tot staan brengen van het verlies aan biodiversiteit tegen 2010 (stemming)"/>
  <section id="creitem20" title="9.11. Europa als wereldspeler - Externe aspecten van het concurrentievermogen (stemming)">
    <intervention id="2-122" speaker_id="28411" name="Ignasi Guardans Cambó" is_mep="True" mode="spoken">
      <p sl="fr">Mijnheer de Voorzitter, ik wil graag een mondeling amendement indienen om “ontwikkelingslanden” te vervangen door “armste landen”.</p>
    </intervention>
    <intervention id="2-124" speaker_id="28411" name="Ignasi Guardans Cambó" is_mep="True" mode="spoken">
      <p sl="fr">Tweede poging. Deze keer ben ik het volledig eens met de strekking van het amendement. Het gaat erom de Commissie te vragen rekening te houden met wat in het amendement staat. Dat is de strekking van het amendement. Dat zou betekenen dat waar staat:</p>
      <p sl="en">… niet moet trachten om ook … op te nemen wij de voorkeur moeten aan de formulering: dat de EU deze kwesties zorgvuldig dient te behandelen .</p>
      <p sl="fr">Ik raad mijn collega’s van de Sociaal-democratische Fractie en van de Fractie De Groenen/Vrije Europese Alliantie aan goed na te denken alvorens zich hiertegen te verzetten. Anders lopen we het risico tegen het hele amendement te stemmen.</p>
    </intervention>
    <intervention id="2-127" speaker_id="1838" name="De Voorzitter" is_mep="True" mode="spoken">
      <p sl="nl">Hiermee zijn de stemmingen beëindigd.</p>
    </intervention>
  </section>
  <section id="creitem21" title="10. Stemverklaringen">
    <intervention id="2-129" speaker_id="1838" name="De Voorzitter" is_mep="True" mode="spoken">
      <p sl="nl">Aan de orde zijn de stemverklaringen.</p>
    </intervention>
    <intervention id="2-131" speaker_id="4466" name="Ilda Figueiredo" is_mep="True" mode="written">
      <p sl="pt">Wij hebben vóór dit akkoord gestemd, omdat het Europees Parlement instaat voor 40 miljoen euro extra in vergelijking met het gemeenschappelijk standpunt van de Raad. De begroting voor LIFE+ is nu ongeveer 1,894 miljard euro.</p>
      <p sl="pt">Aan de andere kant is een gedeelte van het LIFE+-budget bestemd voor projecten betreffende “natuur en biodiversiteit”. Het EP heeft kunnen garanderen dat op zijn minst 50 procent van het LIFE+-budget zal worden gebruikt voor het subsidiëren van projecten die gericht zijn op het behoud van natuur en biodiversiteit. De Raad had in zijn gemeenschappelijk standpunt voorgesteld 40 procent van de begroting aan dergelijke projecten te besteden.</p>
      <p sl="pt">Zoals het verslag meldt, heeft commissaris Dimas in het bemiddelingscomité een verklaring voorgelezen, volgens welke de Commissie vóór de herziening van het financieel kader een overzicht zal opstellen van de reeds vastgelegde en geplande uitgaven, zowel op nationaal als op EU-niveau, voor het beheer van de Natura 2000-netwerken. Dit overzicht zal worden gebruikt voor de aanpassing van de communautaire instrumenten, waaronder LIFE+, en voor het verzekeren van een hoog niveau van cofinanciering.</p>
      <p sl="pt">Tot slot, het resultaat is veel bevredigender dan een akkoord dat eventueel in een eerdere fase van de wetgevingsprocedure had kunnen worden bereikt.</p>
    </intervention>
    <intervention id="2-132" speaker_id="28403" name="Duarte Freitas" is_mep="True" mode="written">
      <p sl="pt">Ik vind het resultaat van de bemiddeling zeer positief. De gecentraliseerde opzet overheerst, daar de Commissie verantwoordelijk blijft voor het beheer van het programma. Met deze aanpak zijn zaken verzekerd als de meerwaarde voor Europa als geheel, gelijke criteria en selectie van de beste projecten. De secundaire uitgaven lopen terug door het oprichten van beheersorganen op nationaal niveau.</p>
      <p sl="pt">Ik noem nog andere positieve aspecten, zoals de verhoging van 40 miljoen euro in de algemene begroting en de toewijzing van 15 procent van de gelden voor grensoverschrijdende projecten.</p>
      <p sl="pt">Ik stem derhalve vóór het gemeenschappelijk voorstel dat het bemiddelingscomité voor LIFE+ heeft goedgekeurd.</p>
    </intervention>
    <intervention id="2-134" speaker_id="2307" name="Hubert Pirker" is_mep="True" mode="spoken">
      <p sl="de">Mijnheer de Voorzitter, dankzij het Daphne III-programma beschikken wij over nog een adequaat instrument om mensenhandel en seksuele uitbuiting te bestrijden. Het is nog steeds een feit dat meer dan 100 000 vrouwen in de Europese Unie slachtoffer van mensenhandel en geweld zijn. Daarom is het noodzakelijk dat een dergelijk programma over effectieve middelen beschikt.</p>
      <p sl="de">Ik ben dan ook zeer verheugd dat de begrotingsmiddelen van 50 miljoen naar 114 miljoen EUR zijn verhoogd. Daardoor kunnen wij voorlichtingscampagnes voeren in de landen waar vrouwen en kinderen naar de Europese Unie gelokt worden om vervolgens slachtoffer van seksueel geweld te worden.</p>
      <p sl="de">Met deze op preventie gerichte informatiecampagnes kunnen wij vrouwen beter voorlichten en tegen uitbuiting beschermen. Als wij er dan ook nog in slagen om dit te combineren met steun in het kader van programma’s om de positie van vrouwen in risicogroepen te verbeteren, dan wordt dankzij Daphne III een grote stap gezet bij het bestrijden van geweld, mensenhandel en uitbuiting.</p>
    </intervention>
    <intervention id="2-135" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, ik heb het verslag-Gröner gesteund omdat wij er absoluut in zijn geslaagd om vooruitgang te boeken bij het bestrijden van geweld tegen vrouwen. Het Daphne-programma heeft daar ongetwijfeld een bijdrage aan geleverd.</p>
      <p sl="de">Geweld tegen vrouwen komt nog steeds vaker voor in culturen waar het patriarchale machtsbeginsel stevig geworteld is, en waar dat geweld nauwelijks als een probleem wordt gezien. Door de immigratiestromen van de afgelopen jaren zijn ook wij geconfronteerd met schendingen van de mensenrechten van vrouwen, niet alleen door genitale verminking, maar ook door gedwongen huwelijken. Het is volgens mij niet toereikend om alleen maar de bewustwording van de problematiek te verbeteren of gedwongen huwelijken in de EU strafbaar te stellen. Wij mogen ook geen uitzonderlijke rechterlijke uitspraken accepteren die op culturele overwegingen zijn gebaseerd. Als het gaat om het bestraffen van criminelen mag geen onderscheid gemaakt worden tussen autochtonen en allochtonen, ongeacht ras of geloof. Op dit punt mag Vrouwe Justitia blind noch doof zijn.</p>
    </intervention>
    <intervention id="2-136" speaker_id="23768" name="Bogusław Liberadzki" is_mep="True" mode="written">
      <p sl="pl">Ik stem voor het verslag van mevrouw Gröner over het gemeenschappelijk standpunt van de Raad met het oog op de aanneming van het besluit van het Europees Parlement en de Raad tot instelling van een speciaal programma tot voorkoming en bestrijding van geweld tegen kinderen, jongeren en vrouwen en tot bescherming van slachtoffers en risicogroepen in de periode 2007-2013 (Daphne III-programma), als onderdeel van het algemeen programma “Grondrechten en justitie”.</p>
      <p sl="pl">Het Daphne-programma werd in 1997 in het leven geroepen. Dankzij dit programma hebben we meer dan 350 projecten kunnen financieren, die tot doel hadden niet-gouvernementele organisaties, instellingen en verenigingen te steunen die actief waren op het vlak van de bescherming van kinderen, jongeren en vrouwen tegen geweld. Ik verleen mijn volledige steun aan de derde fase van dit project, waaraan het verslag van mevrouw Gröner is gewijd.</p>
      <p sl="pl">De voornaamste doelstellingen van Daphne III zijn: de ontwikkeling van het communautaire beleid met betrekking tot de bescherming van de volksgezondheid, de gelijkheid van mannen en vrouwen, het bestrijden van huiselijk geweld, het beschermen van de kinderrechten, evenals het bestrijden van seksueel geweld in conflictsituaties, mensenhandel en seksuele uitbuiting.</p>
      <p sl="pl">Deze ambitieuze doelstellingen voor de periode 2007-2013 zullen gerealiseerd kunnen worden dankzij een begroting van 116 850 000 euro. De verhoging van de beschikbare middelen met 20 miljoen in vergelijking met de begroting van Daphne I, en met 50 miljoen in vergelijking met de begroting van Daphne II, toont aan dat het belang en de resultaten van het programma algemeen worden erkend.</p>
      <p sl="pl">Daarenboven vestigt de rapporteur terecht de aandacht op de noodzaak om het programma open te stellen voor samenwerking met niet-gouvernementele organisaties, meer bepaald door meer transparantie te verzekeren, de administratieve last te verlichten en advies te verstrekken aan projectindieners die op zoek zijn naar financiering.</p>
    </intervention>
    <intervention id="2-137" speaker_id="1403" name="David Martin" is_mep="True" mode="written">
      <p sl="en">Ik heb deze wijzigingen in Daphne III, het speciale programma van de EU tot voorkoming en bestrijding van geweld tegen kinderen, jongeren en vrouwen, gesteund. Ik ben blij dat de derde fase van Daphne (2007-2013) een groter budget - 116,85 miljoen euro - heeft. Ik ben ook blij dat de bureaucratie zal worden verminderd, zodat NGO's gemakkelijker toegang hebben tot het programma.</p>
    </intervention>
    <intervention id="2-138" speaker_id="4545" name="Catherine Stihler" is_mep="True" mode="written">
      <p sl="en">Ik steun het werk van de rapporteur op het gebied van de bestrijding van geweld tegen vrouwen volledig. Het Daphne-programma helpt dit probleem in de hele EU aan te pakken. Ieder die dit verslag vandaag niet steunt, zou moeten worden veroordeeld.</p>
    </intervention>
    <intervention id="2-139" speaker_id="4340" name="Margie Sudre" is_mep="True" mode="written">
      <p sl="fr">De verlenging van het Daphne-programma tot 2007-2013 wijst op de wil van het Europees Parlement om de voortzetting van het in 2000 uitgewerkte plan te verzekeren.</p>
      <p sl="fr">Geweld tegen kinderen, jongeren en vrouwen vormt een dramatisch sociaal fenomeen. Sommige, uiterst gevoelige groepen moeten beter tegen geweld beschermd worden, en ook huiselijk geweld of vrouwelijke genitale verminking mogen we niet uit het oog verliezen. Op het eiland Réunion, bijvoorbeeld, is het aantal strafbare feiten tegen vrouwen in twintig jaar tijd verdubbeld, en meer dan één vrouw op vijf is in de voorbije twaalf maanden slachtoffer geworden van minstens één vorm van geweldpleging in een openbare ruimte. Ik wens dan ook dat de Europese Commissie een Europees Jaar aan dat type geweldpleging wijdt.</p>
      <p sl="fr">Ik juich de inzet van de Commissie toe, die de begroting tot bijna 117 miljoen euro heeft verhoogd, hoewel dat bedrag lager ligt dan wat het Europees Parlement gevraagd had. De verdubbeling van de middelen getuigt evenwel van een zekere ambitie met betrekking tot de doelstellingen.</p>
      <p sl="fr">Deze inspanning moet er echter nog voor zorgen dat het programma transparanter en gemakkelijker toegankelijk wordt maken voor het maatschappelijk middenveld, dat te weinig technische bijstand krijgt om projectvoorstellen voor te bereiden, vooral in de ultraperifere gebieden. Ik hoop dat in de toekomst een deskundigencomité evaluaties zal maken.</p>
    </intervention>
    <intervention id="2-141" speaker_id="2309" name="Richard Corbett" is_mep="True" mode="written">
      <p sl="en">In plaats van enkele van de meer verstrekkende voorstellen die ons waren gedaan, op tafel te leggen, heeft de Commissie constitutionele zaken besloten een bescheiden wijziging voor te stellen van artikel 47 (dat zou worden omgedoopt in ‘Procedure medeverantwoordelijke commissie’). Volgens deze meer bescheiden wijziging zouden de voorzitters en rapporteurs van de betrokken commissies bijeen moeten komen om gezamenlijk vast te stellen welke onderdelen van de tekst onder hun exclusieve of gezamenlijke bevoegdheid vallen. De voorzitter van de ten principale bevoegde commissie zou met het gevonden akkoord rekening moeten houden wanneer hij beslist over de eindverantwoordelijkheid voor de verschillende onderdelen van de tekst. Het artikel zou het de partijen ook mogelijk maken om, als zij dit wensen, preciezere samenwerkingsvoorwaarden af te spreken, wat de deur opent naar mogelijkheden zoals een gezamenlijke werkgroep. De wijziging van het artikel waarborgt ook dat ingeval van een bemiddelingsprocedure de medeverantwoordelijke commissies in elke delegatie van het Parlement vertegenwoordigd zijn.</p>
    </intervention>
    <intervention id="2-142" speaker_id="1164" name="Bruno Gollnisch" is_mep="True" mode="written">
      <p sl="fr">Wij hebben ons onthouden bij de stemming over de verslagen van de heren Corbett en Leinen over de versterkte samenwerking tussen commissies en de praktische modaliteiten van de medebeslissingsprocedure.</p>
      <p sl="fr">Concreet gezien worden met deze verslagen inderdaad pogingen ondernomen om de werkzaamheden van dit Parlement binnen zijn institutionele en juridische kader te vereenvoudigen. Deze verslagen zijn echter kenmerkend voor de parlementaire gewoonte om bijna alles vooraf, in besloten kring, te beslissen via een compromis tussen de instellingen of tussen bepaalde fracties, in naam van de efficiëntie en de rationaliteit. Ze zijn evenzeer kenmerkend voor een parlementaire vergadering waarin de “grote” fracties - of ten minste degenen die als dusdanig erkend worden - de lakens uitdelen en waarin de individuele rechten van Parlementsleden herleid worden tot hun eenvoudigste vorm, en zelfs onbestaande zijn als het op regelgeving aankomt.</p>
      <p sl="fr">Dit Parlement lijdt reeds onder een gebrek aan nationale en politieke representativiteit en staat niet dicht bij de burgers. Door al dat polijsten van zijn procedures loopt het Parlement het risico zijn aard verliezen, de aard van een door en voor het volk gekozen vertegenwoordiging.</p>
    </intervention>
    <intervention id="2-144" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, ook ik heb voor het verslag-Laperrouze gestemd, omdat het, als het om water gaat, uiteraard beter is om problemen te voorkomen dan achteraf dure saneringsmaatregelen te moeten nemen. Als Oostenrijker en burger van een land met zeer grote waterreserves ben ik van mening dat wij met het oog op een duurzaam en milieubewust waterbeleid de intensieve landbouw niet langer financieel mogen ondersteunen, met name gezien alle problemen die een dergelijke vorm van landbouw met zich meebrengt, zoals overbemesting. Wij moeten veeleer steun geven aan de landbouwers die de landbouwgrond met traditionele methoden bewerken. Ook bij het bosbeheer kunnen wij meebepalen welke, en hoeveel schadelijke stoffen in welk tempo in het grondwater terechtkomen, waardoor wij tevens een bijdrage leveren aan de bescherming tegen overstromingen.</p>
    </intervention>
    <intervention id="2-145" speaker_id="28310" name="Edite Estrela" is_mep="True" mode="written">
      <p sl="pt">Ik heb gestemd vóór het verslag-Laperrouze (A6-0125/2007) over het voorstel voor een richtlijn inzake milieukwaliteitsnormen op het gebied van het waterbeleid en tot wijziging van Richtlijn 2000/60/EG, omdat volgens mij de Europese Unie een fundamentele rol moet blijven spelen bij het beschermen van het milieu, en omdat dit voorstel tot doel heeft de kwaliteit van het milieu te beschermen en te bevorderen, overeenkomstig het beginsel van duurzame ontwikkeling.</p>
      <p sl="pt">Er zijn maatregelen nodig als follow-up van de kaderrichtlijn water om een eind te maken aan de chemische verontreiniging van water, waardoor waterecosystemen worden verstoord, met als gevolg de teloorgang van biodiversiteit en toenemende blootstelling van de mens aan verontreiniging.</p>
    </intervention>
    <intervention id="2-146" speaker_id="4466" name="Ilda Figueiredo" is_mep="True" mode="written">
      <p sl="pt">Dit nieuwe voorstel voor een richtlijn inzake milieukwaliteitsnormen op het gebied van het waterbeleid is een follow-up van de in 2000 uitgevaardigde kaderrichtlijn water. Het bevat de milieukwaliteitsdoelstellingen voor oppervlaktewater die tegen 2015 moeten zijn bereikt, zonder dat echter de bestaande wetgeving op dit vlak formeel wordt getoetst, en zonder dat zelfs sprake is van een geïntegreerde aanpak van het waterbeleid.</p>
      <p sl="pt">Het gaat om een pakket onsamenhangende maatregelen met een aantal positieve aspecten en correcte verwijzingen naar de noodzaak rekening te houden met de beschikbare wetenschappelijke en technische gegevens, de milieuomstandigheden van de verschillende regio’s en een evenwichtige economische en sociale ontwikkeling. Het kader voor die maatregelen vormt echter een bekrachtiging van het neoliberalisme, waardoor de voorgestelde maatregelen ondergeschikt zijn aan de “handhaving van eerlijke concurrentievoorwaarden op de interne markt” en het principe de vervuiler betaalt.</p>
      <p sl="pt">Het voorstel introduceert ook een aantal niet erg duidelijke begrippen als de “beste beschikbare technieken” die ingezet kunnen worden om het gebruik van technologieën en apparatuur waarvoor octrooi is verleend, verplicht te maken. Dat lijdt tot het creëren van afhankelijkheid en kan de werknemers zonder productiemiddelen laten, gezien de hoge prijs van geavanceerde technologische apparatuur.</p>
      <p sl="pt">Hoewel het Europees Parlement een aantal verbeteringen heeft aangebracht in de Commissietekst, zijn de meeste voorstellen van onze fractie verworpen. Daarom hebben we ons bij de eindstemming onthouden.</p>
    </intervention>
    <intervention id="2-147" speaker_id="28585" name="Diamanto Manolakou" is_mep="True" mode="written">
      <p sl="nl">De titel milieukwaliteitsnormen op het gebied van het waterbeleid komt niet overeen met de inhoud. De aandacht is immers gericht op de schadelijke stoffen in oppervlaktewater en sedimenten die enkel en alleen afkomstig zijn van pesticiden.</p>
      <p sl="nl">Alle andere verontreinigingsbronnen ontrekken zich aan de controle, zoals vloeibaar industrieel afval, stadsafval, vuilnis-percolatiewater, thermische verontreiniging uit thermische bronnen, verontreiniging van meren door neerslag van luchtverontreiniging door verbrandingscentrales, enzovoort. De chemische verontreiniging van het oppervlaktewater kan echter tot gevolg hebben dat de waterecosystemen worden verstoord en aldus de biodiversiteit wordt vernietigd, of dat verontreinigende stoffen via vissen in de voedselketen terechtkomen. Het is trouwens zonder meer duidelijk dat de Commissie het gemunt heeft op de landbouwproductie. Volgens de Commissie is de landbouw de enige verantwoordelijke voor de chemische verontreiniging van het oppervlaktewater. Het beginsel ‘de vervuiler betaalt’ houdt verontreiniging trouwens niet tegen, maar legitimeert het ongebreideld optreden van de industrie en van andere monopolies.</p>
      <p sl="nl">Er worden geen concrete maatregelen voorgesteld voor controle op de lozingspunten van de al dan niet gevaarlijke “prioritaire stoffen”, op de concentratielimieten, waar zich de ontwerprichtlijn mee bezighoudt.</p>
      <p sl="nl">Met het verslag wordt de beperkte inhoud van de richtlijn uitgebreid, met als doel een betere waterbescherming. Toch blijft men met de inhoud en de richting van het verslag ver achter bij de hedendaagse behoeften op het gebied van de bescherming van de waterkwaliteit. Water is een sociaal goed dat volledig moet worden beschermd, en niet halfslachtig en met onsamenhangende maatregelen.</p>
    </intervention>
    <intervention id="2-148" speaker_id="4545" name="Catherine Stihler" is_mep="True" mode="written">
      <p sl="en">De waterkwaliteit is van essentieel belang voor ons milieu, en het doet mij genoegen te zien dat er door Europees optreden verbeteringen zijn opgetreden. Ik ben van mening dat het voorstel van de Commissie milieubeheer, volksgezondheid en voedselveiligheid om te kijken naar de effectiviteit van alle communautaire verordeningen met directe of indirecte gevolgen voor de waterkwaliteit, een stap in de goede richting is.</p>
    </intervention>
    <intervention id="2-150" speaker_id="2209" name="Agnes Schierhuber" is_mep="True" mode="spoken">
      <p sl="de">Mijnheer de Voorzitter, hoewel de rapporteur, mevrouw Aubert, zich veel moeite heeft getroost om een goed verslag samen te stellen, heeft de delegatie van de Oostenrijkse Volkpartij in het Europees Parlement vandaag tegengestemd. Wij vinden namelijk dat dit verslag nog steeds te veel problematische elementen bevat. Wij zijn bijvoorbeeld nog steeds van mening dat de grenswaarde voor GGO’s 0,0 procent moet bedragen. Daarnaast vinden wij dat importen uit derde landen aan dezelfde criteria moeten voldoen als producten uit landen van de EU. Dat moet dan ook gecontroleerd worden.</p>
    </intervention>
    <intervention id="2-151" speaker_id="28148" name="Françoise Castex" is_mep="True" mode="written">
      <p sl="fr">Ik heb gestemd voor het voorstel tot terugverwijzing van het verslag Aubert, over biologische productie en etikettering van biologische producten, naar de Commissie landbouw en plattelandsontwikkeling.</p>
      <p sl="fr">Mijns inziens is het noodzakelijk te stellen dat de drempel voor toevallige contaminatie met GGO’s niet dezelfde mag zijn als de drempel voor de conventionele landbouw, namelijk 0,9 procent. In dat geval zouden we immers de facto toegeven dat contaminatie niet meer vermeden kan worden, en dat niet meer gegarandeerd kan worden dat een product, zelfs met een bio-etiket, vrij is van GGO’s.</p>
      <p sl="fr">In deze context heb ik het voorstel van de Sociaal-democratische Fractie in het Europees Parlement gesteund, waarin gesteld werd dat de aanwezigheid van GGO’s in biologische producten beperkt moet zijn tot onvoorspelbare en technisch onvermijdbare hoeveelheden, met een maximale hoeveelheid van 0,1 procent. De term "bio" zou niet meer gebruikt mogen worden voor producten waarvan de hoeveelheid toevallige contaminatie met GGO’s hoger ligt dan de traceerbare drempel van 0,1 procent.</p>
      <p sl="fr">Tot slot steun ik het verzoek tot wijziging van de rechtsgrondslag voor deze kwesties van de biologische landbouw. Het Europese Parlement wil in deze problematiek niet alleen geraadpleegd worden maar ook mee kunnen beslissen. Dat zou een stap vooruit zou zijn.</p>
    </intervention>
    <intervention id="2-152" speaker_id="4466" name="Ilda Figueiredo" is_mep="True" mode="written">
      <p sl="pt">Wij hebben ons bij de eindstemming onthouden, gezien hetgeen er in de tussentijd tijdens deze procedure is gebeurd. Aan de ene kant zijn we het - naast andere negatieve voorstellen - niet eens met het standpunt van de Commissie in de ontwerpverordening om 0,9 procent genetisch gemodificeerde organismen in biologische producten toe te staan. Wij vinden dat nog steeds onaanvaardbaar, met name als het gaat om de biologische landbouw. Het tolereren van 0,9 procent besmetting met GGO’s staat gelijk met het accepteren van de transgene besmetting van biologische producten. Dat heeft onmiskenbaar gevolgen voor de consument en vormt een ernstige en onaanvaardbare bedreiging voor de overlevingskansen van de biologische productie.</p>
      <p sl="pt">De consument kiest voor biologische producten, omdat die op duurzamere wijze en zonder gebruik van pesticiden zijn geproduceerd en volledig vrij zijn van genetisch gemodificeerde organismen. Het aanvaarden van het gebruik van GGO’s, zij het in minieme hoeveelheden, is een vorm van manipulatie van de consument met ernstige gevolgen voor het milieu en de gezondheid in het algemeen.</p>
      <p sl="pt">Aan de andere kant is het echter mogelijk geweest het voorstel van de Europese Commissie in de plenaire vergadering te verbeteren, hoewel de Raad geen positief antwoord heeft gegeven en geweigerd heeft de rechtsgrondslag te wijzigen. Daarom hebben we ons bij de eindstemming onthouden, in de hoop dat er enkele concessies zullen worden gedaan ten aanzien van de voorstellen die de oorspronkelijke tekst verbeteren.</p>
    </intervention>
    <intervention id="2-153" speaker_id="1413" name="Glyn Ford" is_mep="True" mode="written">
      <p sl="en">Ik zal voor het verslag-Aubert over biologische productie en de etikettering van biologische producten stemmen. Ik ben van mening dat de consumenten recht hebben op een duidelijke identificatie van de producten die ze van plan zijn te kopen. Desalniettemin moeten verordeningen inzake etikettering de dagelijkse werkelijkheid weerspiegelen. We kunnen geen specifieke eisen stellen als we deze niet op een zinvolle manier kunnen uitvoeren en als daarin de beste praktijken die momenteel beschikbaar zijn, niet worden weerspiegeld. Anders zijn wij medeverantwoordelijk voor de beperking van de beschikbaarheid van producten die veel consumenten mogelijk zouden willen kopen.</p>
    </intervention>
    <intervention id="2-154" speaker_id="28194" name="Ambroise Guellec" is_mep="True" mode="written">
      <p sl="fr">Biologische productie is vandaag goed voor 1,4 procent van de totale landbouwproductie van de vijfentwintig lidstaten en voor 3,6 procent van de gebruikte landbouwoppervlakte (1,8 procent van de landbouwoppervlakte in Bretagne). De vraag van de consumenten stijgt, en doordat er nieuwe producten met verschillende etiketten, die soms zelfs buiten de EU geproduceerd worden, op de markt komen, rijzen nieuwe problemen op het vlak van controle, certificering en etikettering. Bovendien lopen de overheidssteun en de normen op dit gebied in de verschillende landen sterk uiteen, waardoor het concurrentievermogen van de biologische landbouwers die minder steun ontvangen, wordt verstoord.</p>
      <p sl="fr">Ik ben dus zeer blij dat in de plenaire vergadering het advies van het Europese Parlement aan de Raad is aangenomen, waarin gevraagd wordt snel bepalingen op te stellen voor de biologische landbouw. Deze nieuwe verordening moet zorgen voor verduidelijking van het communautair kader dat in 1991 voor de biologische landbouwproductie werd vastgesteld. Het Parlement wil dat de nationale inspectiesystemen uitgebouwd worden om de traceerbaarheid van de producten in elke fase van het productieproces mogelijk te maken. Als het gebruik van het Europese logo (voor voedingsmiddelen met meer dan 95 procent biologische ingrediënten) en de vermelding "EU-biologisch" verplicht worden, moet het mogelijk blijven ook nog andere logo’s op de verpakking te zetten. Tot slot moet het gebruik van GGO’s in de biologische productie verboden worden.</p>
    </intervention>
    <intervention id="2-155" speaker_id="28585" name="Diamanto Manolakou" is_mep="True" mode="written">
      <p sl="nl">De alom geroemde verbetering van de landbouwproductie, en de kwaliteitsverbetering van de landbouwproducten dankzij de biologische teelt dreigen uit te lopen op een kolossale fraude ten koste van producenten en consumenten.</p>
      <p sl="nl">De scepter wordt gezwaaid door een uitermate gering aantal multinationals - die omwille van de winst gebruik maken van gemodificeerde organismen en aldus de voedselketen in heel de wereld onder hun controle willen brengen - en daarvoor zijn alle fractie van het EP verantwoordelijk, met inbegrip van de PASOK en de Nieuwe Democratie.</p>
      <p sl="nl">Met de toegestane hoeveelheid GGO’s in biologische levensmiddelen en de toevoeging van uit GGO’s verkregen supplementen (vitamines, enzovoort) is het hek van de dam. Nu zullen ook in de landen en regio’s die zich verzetten tegen het gebruik van GGO’s, omdat deze gevaarlijk zijn, gemodificeerde organismen kunnen worden gebruikt.</p>
      <p sl="nl">Er wordt een limiet vastgesteld voor toegestane GGO-sporen in biologische producten. Deze is weliswaar nu heel laag, maar kan zonder controle worden opgetrokken, aangezien zelfs het Europees Parlement geen recht op medebeslissing is gegeven. Deze limiet zal in het vervolg door de multinationals worden vastgesteld omdat er door de toegestane coëxistentie van conventionele, gemodificeerde en biologische teelten natuurlijke besmetting met GGO’s zal plaatsvinden, welke beschermingsmaatregelen men ook neemt.</p>
      <p sl="nl">Op die manier zullen de biologische landbouwers de kwaliteit van hun producten naar beneden zien gaan, en zullen de consumenten bedrogen uitkomen omdat zij biologisch producten met GGO’s kopen.</p>
      <p sl="nl">Onze voorstellen voor een verbod op GGO’s in biologische levensmiddelen zijn helaas niet overgenomen, maar wij zullen samen met de werknemers blijven strijden voor gezonde teelten en gezond voedsel.</p>
    </intervention>
    <intervention id="2-156" speaker_id="1403" name="David Martin" is_mep="True" mode="written">
      <p sl="en">Ik heb de ontwerpresolutie over biologische levensmiddelen gesteund, die voortbouwt op het verslag van maart jongstleden, waarin werd voorgesteld om strengere regels in te voeren voor biologische levensmiddelen. Ik ben van mening dat dit de consumentenbescherming kan verbeteren.</p>
    </intervention>
    <intervention id="2-157" speaker_id="28139" name="Carl Schlyter" is_mep="True" mode="written">
      <p sl="nl">Ik stem voor het verslag, omdat het in tegenstelling tot het voorstel van de Commissie de mogelijkheid van nationale etikettering handhaaft. Ik betreur het evenwel dat in het verslag desondanks wordt bepleit om de EU-etikettering tot de dominerende etikettering te maken.</p>
    </intervention>
    <intervention id="2-158" speaker_id="28119" name="Kathy Sinnott" is_mep="True" mode="written">
      <p sl="en">Ik heb voor het verslag over de etikettering van biologische producten gestemd, omdat het verslag nationale etiketten blijft toestaan. Dit betekent dat het voorgestelde EU-etiket weliswaar een afgezwakte versie van biologische levensmiddelen erkent, vooral met betrekking tot het gehalte aan GGO's, maar dat nationale etiketten op de eigen markten van de lidstaten van de EU nog steeds kunnen worden gebruikt om aan te geven dat een biologisch product geen GGO's bevat.</p>
    </intervention>
    <intervention id="2-159" speaker_id="28508" name="Alyn Smith" is_mep="True" mode="written">
      <p sl="en">Mijnheer de Voorzitter, ik steun vandaag met groot genoegen de bewering van mijn collega-fractielid in haar verslag dat biologische productie en etikettering een cruciaal gebied van de EU-productie zijn dat moet worden beschermd. Aangezien de markt voor biologische levensmiddelen groeit, is het van groot belang dat consumenten zekerheid hebben over wat nu biologisch is en wat niet. We hebben in Schotland een biologische sector die het goed doet, en ik wil die ook zien floreren. Een stabiel raamwerk voor de etikettering en de definities zal daartoe bijdragen.</p>
    </intervention>
    <intervention id="2-161" speaker_id="28403" name="Duarte Freitas" is_mep="True" mode="written">
      <p sl="pt">De Europese Gemeenschap en Groenland onderhouden al geruime tijd visserijbetrekkingen daar de kaderovereenkomst, die op 31 december 2006 is afgelopen, uit 1985 dateert.</p>
      <p sl="pt">Het nieuwe protocol dat sinds 1 januari 2007 voor een periode van zes jaar van kracht is, stelt de vangstmogelijkheden voor communautaire schepen en de financiële tegenprestaties vast en beschrijft de vissoorten en de voorwaarden voor de visserijactiviteiten van communautaire vissersschepen in de Groenlandse EEZ.</p>
      <p sl="pt">Het hoofddoel van de nieuwe overeenkomst is het handhaven en aanhalen van de visserijbetrekkingen tussen de Gemeenschap en de autonome regering van Groenland. Het middel daarvoor is een kader voor partnerschap en dialoog ten bate van een duurzaam visserijbeleid en een rationele exploitatie van de visbestanden in de Groenlandse visserijzones. Dat is in het belang van beide partijen.</p>
      <p sl="pt">Portugal heeft specifiek belang bij deze visserijsector en is daarom voor het sluiten van deze nieuwe overeenkomst.</p>
    </intervention>
    <intervention id="2-162" speaker_id="31123" name="Pedro Guerreiro" is_mep="True" mode="written">
      <p sl="pt">Hoewel wij vóór dit verslag hebben gestemd - waarmee de desbetreffende verordening wordt goedgekeurd -hebben wij een voorbehoud bij artikel 3, lid 2 van de ontwerpverordening. Daarin wordt de Commissie de mogelijkheid gegeven licentieaanvragen van andere lidstaten in overweging te nemen, als rechthebbende lidstaten hun quota van de overeenkomst niet volledig benutten.</p>
      <p sl="pt">Volgens ons dient de Commissie bij onderbenutting van vangstmogelijkheden die een lidstaat heeft verkregen op basis van quota en licenties, de betrokken lidstaat te raadplegen over de beste wijze om een optimaal gebruik van de vangstmogelijkheden te verzekeren. Daarbij moet ook de mogelijkheid bestaan de niet gebruikte vangstmogelijkheden over te hevelen naar andere lidstaten.</p>
      <p sl="pt">Die mogelijkheid mag evenwel het principe van relatieve stabiliteit niet in gevaar brengen. Met andere woorden, het benutten van deze mogelijkheid mag geen gevolgen hebben voor toekomstige toewijzingen van vangstmogelijkheden aan de lidstaten in het kader van deze partnerschapsovereenkomsten.</p>
      <p sl="pt">Daarom steunen wij het amendement dat dit punt verduidelijkt.</p>
    </intervention>
    <intervention id="2-163" speaker_id="4545" name="Catherine Stihler" is_mep="True" mode="written">
      <p sl="en">Aangezien amendement 7 niet is aangenomen, had de Labour-delegatie in het Europees Parlement geen andere keus dan tegen het verslag te stemmen. Dit verslag zou de historische visserijrechten van de Schotse vloot in gevaar kunnen brengen, en het schept een gevaarlijk precedent voor toekomstige visserijovereenkomsten.</p>
    </intervention>
    <intervention id="2-165" speaker_id="28382" name="Andrzej Jan Szejna" is_mep="True" mode="written">
      <p sl="pl">Ik stem voor het verslag over de wijze van uitvoering van de medebeslissingsprocedure. Eerst en vooral zou ik de rapporteur, de heer Leinen, hartelijk willen bedanken voor dit erg grondig voorbereide document.</p>
      <p sl="pl">We moeten alles in het werk stellen om ervoor te zorgen dat de Europese Unie zo doeltreffend mogelijk functioneert en om het systeem van interinstitutionele samenwerking te vereenvoudigen. Het moet ons streefdoel zijn om de besluitvorming en de ontwikkeling van de Europese wetgeving door de drie instellingen van de Europese Unie - Europese Commissie, Raad en Europees Parlement - zo transparant mogelijk te maken voor de Europese burgers.</p>
      <p sl="pl">De medebeslissingsprocedure is een belangrijk onderdeel van het wetgevingssysteem van de Europese Unie. Ze garandeert dat nieuwe EU-wetgeving op een democratischere manier tot stand komt. De voorstellen uit het verslag ter verbetering van deze procedure zijn erg nuttig en zouden moeten helpen bij het vereenvoudigen van het verloop van het besluitvormingsproces.</p>
    </intervention>
    <intervention id="2-167" speaker_id="4466" name="Ilda Figueiredo" is_mep="True" mode="written">
      <p sl="pt">In principe dienen we het tot staan brengen van het verlies aan biodiversiteit tegen 2010 te steunen. Daarvoor zijn gepaste maatregelen nodig, want we weten dat de soorten en ecosystemen ruimte nodig hebben voor hun ontwikkeling en herstel. De handhaving van de ecosystemen dient derhalve een doelstelling te zijn van al het sectoraal en horizontaal beleid van de EU. Gezonde ecosystemen zijn immers van levensbelang voor de welvaart en het welzijn in de Europese Unie en de hele wereld. Om te voorkomen dat ons landschap gedomineerd wordt door beton en vervuiling kan de stedelijke en plattelandsontwikkeling de natuur daarom niet langer negeren.</p>
      <p sl="pt">Biodiversiteit is een fundament voor duurzame ontwikkeling en daarom is het nodig biodiversiteitsproblemen te integreren in alle politieke besluitvormingsprocessen.</p>
      <p sl="pt">Hoewel er tegenspraken bestaan tussen de communautaire beleidsvormen, dienen de lidstaten alle beschikbare mogelijkheden in het kader van het GLB, het GVB, de cohesie- en structuurfondsen, LIFE+ en het zevende kaderprogramma te baat te nemen om de doelstellingen op het vlak van biodiversiteit te steunen. Bovendien is het dringend noodzakelijk meer aandacht te schenken aan de financiële behoeften bij het doorlichten van de communautaire begroting in 2008-2009. Dan zal de (on)toereikendheid van de communautaire financiering voor de biodiversiteit moeten worden beoordeeld, met name de gelden ten behoeve van het “Natura 2000-netwerk”.</p>
    </intervention>
    <intervention id="2-168" speaker_id="28403" name="Duarte Freitas" is_mep="True" mode="written">
      <p sl="pt">Ik stem vóór het verslag-Adamou, omdat ik het verlies aan biodiversiteit een probleem van levensbelang vind voor de toekomst van de EU en dit actieplan een fundamenteel instrument zal zijn om de noodzakelijke maatregelen in de praktijk te brengen, teneinde het verschijnsel tegen 2010 tot staan te brengen. Desalniettemin zal het mijns inziens ongetwijfeld zeer moeilijk zijn aan die termijn te voldoen.</p>
      <p sl="pt">Ik ben het eens met de beschreven gevolgen van de klimaatveranderingen. De ecosysteemdiensten en de specifieke rol van het het GLB en het GVB moeten worden meegewogen gezien hun belang voor het realiseren van de doelstellingen en als garantie voor de handhaving van de biodiversiteit op lange termijn.</p>
    </intervention>
    <intervention id="2-169" speaker_id="28585" name="Diamanto Manolakou" is_mep="True" mode="written">
      <p sl="nl">De belangstelling van de EU voor het beteugelen van het verlies aan biodiversiteit komt te elfder ure en is hypocriet, aangezien de EU geen echte maatregelen neemt, noch de noodzakelijke middelen ter beschikking stelt.</p>
      <p sl="nl">De EU doet alsof biodiversiteit haar na aan het hart ligt, maar eigenlijk is de bevordering van GGO’s voor haar hoofdprioriteit. Terecht worden in het verslag de gevaren genoemd van genetisch gemodificeerde vissen, maar er wordt met geen woord gerept over de enorme bedreiging die uitgaat van resistente genetisch gemodificeerde planten die de plantaardige biodiversiteit aantasten en gevaren veroorzaken voor de volksgezondheid.</p>
      <p sl="nl">Uit een hoop gegevens blijkt dat er een massa soorten verloren is gegaan. Het tempo waarmee dit verlies zich voltrekt is 100 à 1000 keer hoger dan normaal, met alle tragische gevolgen van dien voor de genetische stroom tussen flora en fauna.</p>
      <p sl="nl">Als hoofdoorzaken voor het verlies van biodiversiteit worden genoemd: klimaatverandering, milieuverontreiniging, intensieve landbouw en een slecht bos- en waterbeheer. Dit verlies is echter het resultaat van het plunderen van de natuur door de winsthongerige monopolies. Tegelijkertijd zorgt het beginsel van ‘de vervuiler betaalt’ ervoor dat de vervuiler uit zijn schuld wordt ontslaan, milieuvervuiling wordt gelegaliseerd en onderwerp wordt van een koehandel, met alle winst van dien voor het kapitaal.</p>
      <p sl="nl">De verantwoordelijkheid van de regeringen van de EU wordt op de schouders gelegd van de burgers, via ondersteuning van opleiding en voorlichting. De volkeren moeten de verantwoordelijkheden zoeken in het milieuvijandige beleid van de EU en de regeringen van de lidstaten. Zij moeten dit beleid veroordelen en ongedaan maken.</p>
    </intervention>
    <intervention id="2-170" speaker_id="28508" name="Alyn Smith" is_mep="True" mode="written">
      <p sl="en">Mijnheer de Voorzitter, ik ben blij dat dit belangrijke verslag een dergelijke meerderheid heeft gekregen, want het geleidelijke verlies aan biodiversiteit zou ons allemaal zorgen moeten baren. Vooral de gevolgen van de overstap op biobrandstoffen moeten onze aandacht houden. Niemand zal weliswaar ontkennen dat we het gebruik van fossiele brandstoffen moeten terugdringen, maar de domino-effecten van grote verschuivingen in de productie naar een monocultuur van (vaak genetische gemodificeerde) biobrandstoffen zouden langetermijneffecten kunnen hebben die nog schadelijker zijn, en dit verslag houdt dit punt terecht op onze agenda.</p>
    </intervention>
    <intervention id="2-171" speaker_id="4545" name="Catherine Stihler" is_mep="True" mode="written">
      <p sl="en">Het feit dat 52 procent van de zoetwatervissoorten met uitroeiing wordt bedreigd, terwijl de stand van kabeljauw en andere vissoorten zorgwekkend laag is, zou ons wakker moeten schudden en moeten aanzetten tot actie. Ik ben het met de rapporteur eens dat het verlies aan biodiversiteit net zo belangrijk is als de klimaatverandering, en dat de lidstaten grotere politieke bereidheid moeten tonen om het verlies aan biodiversiteit te voorkomen. Ik constateer ook tot mijn genoegen dat het amendement dat diepzeevisserij met bodemtrawl en andere niet-duurzame vismethoden veroordeelt, is aangenomen.</p>
    </intervention>
    <intervention id="2-173" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, de totstandbrenging van een interne markt in onze Gemeenschap - een zeer omvangrijke markt die in verschillende fasen is uitgebreid - heeft alle betrokken actoren voordeel opgeleverd. Deze uitbreiding werd voorafgegaan door de instelling van een interne markt, door de invoering van nieuwe wetgeving en door een veeleisend aanpassingsproces. Kortom, we hebben getracht om voorwaarden te creëren die eerlijke concurrentie garanderen.</p>
      <p sl="pl">De opening van de markt is een absolute voorwaarde voor globalisering. Om te garanderen dat iedereen baat heeft bij een dergelijke ontwikkeling, moet de opening van de markt worden voorafgegaan door een proces dat niet alleen bestaat uit onderhandelingen, maar ook uit aanpassingen. Een voorbeeld hiervan zijn educatieve en informatieve activiteiten voor geïnteresseerde sociale groepen. De oprichting van een mondiale markt moet gebaseerd zijn op beginselen die vergelijkbaar zijn met de beginselen die we bij de totstandbrenging van de Europese markt hebben aangenomen. Dat was een succesverhaal. Het is van cruciaal belang dat we normen en voorwaarden vastleggen die de geïnteresseerde partijen kunnen vervullen. Ik doel onder andere op milieunormen, innovatieve beginselen en voorwaarden met betrekking tot werk en lonen. Met het oog op dit proces zouden we een zogenaamd stappenplan moeten uitwerken, dat de verschillende fasen vastlegt en verdere ontwikkeling mogelijk maakt. Er moet eveneens gezorgd worden voor volledige monitoring door de betrokken partijen.</p>
    </intervention>
    <intervention id="2-174" speaker_id="28148" name="Françoise Castex" is_mep="True" mode="written">
      <p sl="fr">Met dit verslag wordt de Europese Unie en haar handelspartners gevraagd het pad van het triomfantelijk liberalisme te bewandelen, tegen de stroom van het Europese handelsbeleid in.</p>
      <p sl="fr">Ik vind het jammer dat de Europese Parlementsleden nu laten varen wat ze eerder verdedigd hadden, namelijk een handelsbeleid dat er in bestond sociale en milieugerelateerde eisen een hogere prioriteit te geven dan handelsovereenkomsten, door de soevereiniteit te respecteren van de ontwikkelingslanden bij het beheer van bepaalde sectoren die cruciaal zijn voor hun ontwikkeling (overheidsdiensten, investeringen, openbare aanbestedingen en mededingingsregels). Door deze stemming is dit beleid vervangen door een ruime liberaliseringstrategie van diensten en investeringen in ontwikkelingslanden, die de Europese industrie ten goede zal komen en de behoeften aan economische ontwikkeling zal schaden. Het vrijhandelsbeginsel moet een instrument zijn ten dienste van ontwikkeling en geen doel op zichzelf.</p>
      <p sl="fr">Ik betreur het dat de Singapore-thema`s, die waren uitgesloten van de multilaterale onderhandelingen van Doha, door de Europese afgevaardigden opnieuw aan dit verslag zijn toegevoegd als prioriteit voor toekomstige bilaterale onderhandelingen.</p>
    </intervention>
    <intervention id="2-175" speaker_id="28310" name="Edite Estrela" is_mep="True" mode="written">
      <p sl="pt">Hoewel het verslag-Caspary vatbaar is voor verbetering, heb ik voorgestemd omdat de meeste socialistische doelstellingen zijn bereikt: preferentie voor het multilateralisme en het afsluiten van de Doha-ronde, speciale behandeling van landen met ontwikkelingsproblemen, wederzijdse erkenning van regelgeving, eerbiediging van minimumregels op sociaal en milieuvlak en het bestrijden van de huidige dumping, bescherming van de intellectuele eigendom, toepassing van gedragscodes en goede praktijken door de Europese ondernemingen en grotere participatie van het Europees Parlement.</p>
      <p sl="pt">Ik vind een actieve en opbouwende rol van de socialistische fractie in het begeleiden van de bilaterale onderhandelingen met grote opkomende economieën als Korea, India, China en Rusland, van fundamenteel belang. Daarbij eisen wij een brede en evenwichtige mate van wederkerigheid, terwijl de steunmaatregelen voor de minst ontwikkelde landen - met inbegrip van het scheppen van de juiste voorwaarden voor hun positieve deelname aan de wereldhandel - met spoed versterking behoeven.</p>
      <p sl="pt">Mijns inziens zijn deze elementen, evenals het belangrijke standpunt om een eenzijdige herziening van de handelsbeschermende instrumenten van de hand te wijzen, in de eindtekst toereikend behandeld.</p>
    </intervention>
    <intervention id="2-176" speaker_id="28308" name="Elisa Ferreira" is_mep="True" mode="written">
      <p sl="pt">Hoewel het verslag voor verbetering vatbaar is, heb ik voorgestemd omdat de meeste socialistische doelstellingen zijn bereikt: preferentie voor het multilateralisme en het afsluiten van de Doha-ronde, speciale behandeling van landen met ontwikkelingsproblemen, wederzijdse erkenning van regelgeving, eerbiediging van minimumregels op sociaal en milieuvlak en het bestrijden van de huidige dumping, bescherming van de intellectuele eigendom, toepassing van gedragscodes en goede praktijken door de Europese ondernemingen en grotere participatie van het Europees Parlement.</p>
      <p sl="pt">Als schaduwrapporteur van de Sociaal-democratische Fractie in het Europees Parlement vind ik een actieve en opbouwende rol van onze fractie in het begeleiden van de bilaterale onderhandelingen met grote opkomende economieën als Korea, India, China en Rusland, van fundamenteel belang. Daarbij eisen wij een brede en evenwichtige mate van wederkerigheid, terwijl de steunmaatregelen voor de minst ontwikkelde landen - met inbegrip van het scheppen van de juiste voorwaarden voor hun positieve deelname aan de wereldhandel - met spoed versterking behoeven.</p>
      <p sl="pt">Mijns inziens zijn deze elementen, evenals het belangrijke standpunt om een eenzijdige herziening van de handelsbeschermende instrumenten van de hand te wijzen, in de eindtekst toereikend behandeld. Dat was mogelijk, omdat zowel de rapporteur als de schaduwrapporteurs openstonden voor het sluiten van compromissen.</p>
    </intervention>
    <intervention id="2-177" speaker_id="1164" name="Bruno Gollnisch" is_mep="True" mode="written">
      <p sl="fr">Bij het lezen van het nieuwe verslag van dit Parlement over de weldaden van de globalisering - ondanks het toenemend aantal oneerlijke praktijken die de Europese ondernemingen benadelen, de bedrijfsverplaatsingen en de werkloosheid - viel mij iets te binnen dat ik de nieuwe president van de Franse Republiek mee wil geven om over na te denken.</p>
      <p sl="fr">In zijn verkiezingstoespraken over Europa sprak hij over de “bescherming” die nodig is. Hij durfde zelfs de woorden “communautaire preferentie” in de mond te nemen!</p>
      <p sl="fr">Ik weet niet wat Mijnheer Sarkozy de voorbije vijf jaar gedaan heeft, maar hij heeft zeker de verslagen van dit Parlement of de notulen van de vergaderingen van de Raad, of de interventies van de heer Mandelson en zijn voorganger niet gelezen. Daarin wordt nergens over “preferentie” gesproken, behalve wanneer het gaat om het nog meer openstellen van onze markten. Er wordt nergens gesproken over bescherming, hoewel de handelsbeschermende instrumenten van de EU berucht zijn, omdat zij niet krachtig genoeg zijn en naar believen gebruikt worden. Er wordt enkel gesproken over het nastreven van globalisering en over risicobeheer. Maar de Europese Unie beheert helemaal niets, zeer zeker niet de miljoenen werklozen, de vernietigde industriesectoren en de bijna vernietigde landbouw. In de ogen van de heer Sarkozy horen die verliezen bij de aanvaardbare risico’s.</p>
      <p sl="fr">En ik vraag me af: leidt de heer Sarkozy in deze zaken het publiek om de tuin, of wordt hij zelf om de tuin geleid?</p>
    </intervention>
    <intervention id="2-178" speaker_id="31123" name="Pedro Guerreiro" is_mep="True" mode="written">
      <p sl="pt">Vrijhandel en liberalisering op wereldschaal worden hier als bedrieglijke wondermiddelen gepresenteerd, samen met dogma’s als prijsstabiliteit, lagere belastingen op het uitbuiten van arbeid en meer concurrentie.</p>
      <p sl="pt">Het verslag stelt onder meer dat “bilaterale en regionale vrijhandelsovereenkomsten een oplossing vormen”, die dan wel niet “ideaal” is maar indien nodig moet worden gecontinueerd om “de concurrentiepositie van de EU-exporteurs op cruciale buitenlandse markten te verbeteren”. Die overeenkomsten dienen “allesomvattend, ambitieus en verenigbaar met de WTO te zijn” en “een ruime liberalisering van diensten en investeringen te waarborgen, die verder gaat dan de bestaande multilaterale verbintenissen en de nieuwe verbintenissen in het kader van de WTO”. Met andere woorden, nu de onderhandelingen bij de WTO vastzitten, luidt het bevel wanneer en waar mogelijk voort te gaan met het liberaliseren van de handel, tot vreugde en voordeel van de grote financieel-economische groepen in de EU.</p>
      <p sl="pt">Het verslag verdoezelt evenwel de rampzalige gevolgen van de kapitalistische liberalisering - met zijn “structurele hervormingen”, de afschaffing van douanerechten en het voorschrijven van de zogenaamde “intellectuele-eigendomsrechten” - zoals het schreeuwend onrecht van de toegenomen ongelijkheid in de wereld, de groeiende werkloosheid, onzeker werk en armoede, evenals de schadelijke gevolgen voor het milieu en de biodiversiteit.</p>
      <p sl="pt">Daarom heb ik tegengestemd.</p>
    </intervention>
    <intervention id="2-179" speaker_id="1403" name="David Martin" is_mep="True" mode="written">
      <p sl="en">Dit verslag bevat weliswaar enkele negatieve elementen, zoals de oproep om de herziening van de handelsbeschermende instrumenten uit te stellen en de onnauwkeurige formulering op het punt van liberalisering (die de mogelijkheid heeft gecreëerd dat kan worden onderhandeld over bepaalde aspecten van liberalisering die controversieel waren op het niveau van de WTO), maar ik vond dat het per saldo een verslag was dat moest worden gesteund.</p>
      <p sl="en">De opneming in het commissiestadium van paragrafen over de noodzaak de kernnormen voor arbeid en milieu te integreren in de handelsovereenkomsten van de EU en van aanvullende verwijzingen naar overwegingen met betrekking tot ontwikkeling, heeft het verslag vollediger gemaakt. Het verslag had weliswaar verder kunnen gaan in zijn overwegingen op het gebied van de ontwikkelingsvraagstukken, maar ik ben van mening dat de doellanden (Zuid-Korea, India en de ASEAN, gelet op het feit dat er in de ASEAN sprake zal zijn van een speciale en gedifferentieerde behandeling om rekening te houden met de ontwikkelingslanden) bij de huidige generatie bilaterale handelsovereenkomsten in een goede positie zullen verkeren om tijdens de onderhandelingen hun belangen te verdedigen.</p>
    </intervention>
    <intervention id="2-180" speaker_id="4461" name="Luís Queiró" is_mep="True" mode="written">
      <p sl="pt">In een geglobaliseerde wereld zijn de problemen die dit verslag aan de orde stelt uiterst belangrijk. Hoewel ik het niet eens ben met een aantal standpunten in het verslag, vind ik de opsomming van de problemen en de mogelijke antwoorden erop in wezen getuigen van een realistische aanpak. Dat is geloof ik één van de belangrijkste aspecten van dit voorstel.</p>
      <p sl="pt">De discussie over de externe concurrentiekracht van de EU of over de EU en de mondiale economie dient gebaseerd te zijn op realisme. Het is een illusie te denken dat de grenzen gesloten kunnen worden, dat op alle lengte- en breedtegraden identieke regels als de onze kunnen worden voorgeschreven of dat het effect van de concurrentie op sociaal vlak kan worden genegeerd. Aan die vergissing hangt een onbetaalbaar hoog prijskaartje.</p>
      <p sl="pt">Daarom dient volgens mij de strategie gericht te zijn op het maximaliseren van de voordelen en het minimaliseren van de negatieve effecten van de nieuwe situatie. We moeten tegelijkertijd mikken op geavanceerde ideeën en tradities, op het specifieke en niet-verplaatsbare en op de aantrekkingskracht van de levensomstandigheden in de Europese ruimte. Het modieuze idee dat de eurocentrische wereld (of gewoon het economisch en strategisch belang van Europa) is gestorven met de komst van de gemondialiseerde economie is geen vonnis. Het is een opinie die de feiten - en de politieke wil geeft vorm aan de feiten - kunnen logenstraffen.</p>
    </intervention>
    <intervention id="2-181" speaker_id="28402" name="José Albino Silva Peneda" is_mep="True" mode="written">
      <p sl="pt">Ik steun dit verslag, evenals de aanpassing van het handelsbeleid van de Europese Unie aan de toekomstige uitdagingen.</p>
      <p sl="pt">De leidende positie van Europa op de wereldmarkt stelt ons in staat de voorwaarden te creëren voor verandering, om een antwoord te geven op de mondialisering zonder af te zien van onze belangen en ons sociaal model.</p>
      <p sl="pt">De groeiende liberalisering van de handel moet evenwel vergezeld gaan van een beter gebruik van de instrumenten ter bescherming van onze handelspositie tegenover oneerlijke handelspraktijken.</p>
      <p sl="pt">Zonder een beroep te willen doen op protectionistische maatregelen - die overigens de effecten van de mondialisering niet zouden verzachten - is het essentieel dat Europa een krachtig standpunt inneemt wat betreft de noodzaak de gesloten internationale handelsovereenkomsten nauwgezet na te leven.</p>
      <p sl="pt">Het is voor ons onaanvaardbaar dat onze concurrenten met overheidssubsidies de export steunen, hun munt kunstmatig devalueren en elementaire milieuregels overtreden. Het is ook onaanvaardbaar dat die landen de rechten van werknemers niet eerbiedigen en zelfs kinder- en dwangarbeid gebruiken.</p>
      <p sl="pt">De opening van de internationale handel en de markttoegangsvoorwaarden dienen allesomvattend en wederkerig te zijn. Aan de andere kant dient het opnemen van minimumnormen op sociaal en milieuvlak in onze handelsovereenkomsten gewaarborgd te zijn.</p>
      <p sl="pt">We mogen niet vergeten dat het Europees project gestoeld is op solidariteit, eerbiediging van de mensenrechten en duurzame ontwikkeling.</p>
    </intervention>
    <intervention id="2-182" speaker_id="28496" name="Thomas Wise" is_mep="True" mode="written">
      <p sl="en">Ik steun de oproep om dit voorstel te verwerpen, waarmee de herziening overbodig wordt.</p>
    </intervention>
  </section>
  <section id="creitem22" title="11. Rectificaties stemgedrag/voorgenomen stemgedrag: zie notulen"/>
  <section id="creitem23" title="12. Debat over de toekomst van Europa met deelname van de Italiaanse eerste minister, lid van de Europese Raad (debat)">
    <intervention id="2-187" speaker_id="1253" name="De Voorzitter" is_mep="True" mode="spoken">
      <p sl="nl">Mijnheer de premier van de Italiaanse Republiek, Romano Prodi, het is met veel genoegen dat wij u hier vandaag in het Europees Parlement begroeten om samen de toekomst van Europa te bespreken.</p>
      <p sl="nl">Italië, een van de oprichtingslanden, heeft altijd vooropgelopen bij het aansturen van het Europese integratieproces, en ook nu, nu wij een oplossing moeten zien te vinden voor de impasse waarin het Europese integratieproces verzeild is geraakt, een oplossing die voor iedereen aanvaardbaar is, speelt Italië een doorslaggevende rol.</p>
      <p sl="nl">Ik zou in het bijzonder de president van de Italiaanse Republiek, Giorgio Napolitano, willen bedanken voor de vruchtbare samenwerking die wij tot stand hebben gebracht om de herziening van de verdragen tot een succes te maken. De Voorzitter van het Parlement weet dat hij in zijn woorden niet alleen gesteund wordt door het Parlement, maar ook door Italië, wat hem alleen maar sterker maakt.</p>
      <p sl="de">Mijnheer de minister-president, geachte heer Prodi, in Rome, de hoofdstad van uw land, heeft in maart van dit jaar een aantal festiviteiten plaatsgevonden in verband met de vijftigste verjaardag van het Verdrag van Rome. Met grote vreugde hebben wij toen terug kunnen kijken op vijftig jaar vrede, stabiliteit, welvaart en vooruitgang voor onze burgers. Nu is echter de tijd aangebroken om samen naar de toekomst te kijken. De Europese Unie staat voor grote uitdagingen en om hierop berekend te zijn, zal zij de wil moeten tonen om de noodzakelijke stappen te nemen en hervormingen door te voeren waardoor wij de weg naar een mooie en veilige toekomst in kunnen slaan.</p>
      <p sl="de">Als voormalig voorzitter van de Europese Commissie heeft u, mijnheer Prodi, in een belangrijke periode mede vorm gegeven aan de ontwikkeling van de Europese Unie. De Commissie die u geleid heeft en die in de Conventie door de commissarissen Vittorino en Barnier is vertegenwoordigd, heeft actief meegewerkt aan het vormgeven van de toekomst van de Europese Unie en heeft tot aan de intergouvernementele conferentie de geboorte van het constitutioneel verdrag begeleid. Op dit moment werkt de Duitse regering hard aan een oplossing die niet alleen voor alle landen acceptabel is die de grondwet verworpen hebben, maar ook voor de achttien lidstaten die de grondwet reeds geratificeerd hebben en die op zich al de meerderheid van de bevolking van de Europese Unie vertegenwoordigen. Het Europees Parlement schaart zich in dit proces zonder voorbehoud achter dat constitutioneel verdrag, niet in de laatste plaats omdat dit het resultaat is geweest van een compromis dat na lange onderhandelingen is bereikt.</p>
      <p sl="de">Wij beseffen echter ook dat wij er allemaal hard aan zullen moeten werken om een oplossing tot stand te brengen. Daarom ondersteunen wij nadrukkelijk de inspanningen van het Duitse voorzittershap van de Raad, met name die van bondskanselier Angela Merkel, om een hernieuwde consensus tussen de zevenentwintig lidstaten tot stand te brengen. Het zou echter een verkeerde interpretatie zijn van het signaal dat de burgers in Nederland en Frankrijk hebben gegeven door de grondwet in hun referenda te verwerpen, als ons antwoord zou leiden tot een beperking van de democratie, van de besluitvaardigheid en van de transparantie van de Europese Unie. Het Europees Parlement zal dan ook geen genoegen nemen met een resultaat dat niet in het belang van de Europese Unie en haar burgers is. Mijnheer de minister-president, ik ben ervan overtuigd dat wij op basis van de juiste dosis goede wil niet alleen nader tot elkaar, maar ook tot een geslaagd eindresultaat kunnen komen.</p>
      <p sl="it">Mijnheer de premier, gaat u gang.</p>
    </intervention>
    <intervention id="2-190" speaker_id="photo_generic" name="Romano Prodi" is_mep="True" mode="spoken">
      <p sl="it">eerste minister van Italië . Mijnheer de Voorzitter, dames en heren, het huidige tijdsgewricht is cruciaal voor de toekomst van Europa en de Europese opbouw. In dat besef en niet zonder enige ontroering richt ik me vandaag tot u! Ik dank uw Voorzitter, Hans Gert Poettering, voor de kans die mij hier geboden wordt.</p>
      <p sl="it">Tot aan de verkiezingen van 2009 heeft Europa het heft van zijn eigen toekomst in handen. Over een maand zal de Europese Raad besluiten tot het opstarten van een Intergouvernementele Conferentie, en aan het eind daarvan moeten wij concluderen of wij opgewassen waren tegen de taken die wij allen tezamen op ons hadden genomen op 25 maart jongstleden in Berlijn.</p>
      <p sl="it">Het gaat erom te beslissen wat Europa nodig heeft en wat wij allen nodig hebben, om de uitdagingen die de wereld ons biedt, te trotseren. Dat lijkt wel heel abstract, maar het is juist uiterst concreet. Het moet onderhand tot ons doordringen dat ons vermogen om de globale wereld te interpreteren en de daarmee gepaard gaande kansen te benutten, afhangt van de manier waarop wij onze gemeenschappelijke instellingen laten functioneren.</p>
      <p sl="it">Ik wil u meteen in alle eerlijkheid verklappen dat ik het oneens ben met degenen die de noodzaak om resultaten te boeken alsmaar plaatsen tegenover de noodzaak om de Europese instellingen te versterken. Juist om meer resultaten te boeken hoop ik op sterkere en meer slagvaardige gemeenschappelijke instellingen. Daar vecht ik sinds jaar en dag voor!</p>
      <p sl="it">Dit keer beginnen we niet bij nul. Wij hoeven dit keer niet iets nieuws uit te vinden. In oktober 2004 hebben de Europese landen allemaal een verdrag ondertekend en 18 landen hebben dat zelfs geratificeerd. In deze afgelopen twee jaar heeft men vooral geluisterd naar de redenen van de weifelaars. Nu is het moment aangebroken om te luisteren naar degenen die dat verdrag van 2004 wel hebben geratificeerd, degenen die, ook ten overstaan van hun eigen burgers, de lijn hebben doorgetrokken.</p>
      <p sl="it">Dat parcours was een paar jaar daarvoor begonnen, in Laken. Het uitgangspunt van destijds was onberispelijk: men stelde dat Europa geen ambitieuze resultaten kon boeken als het geen even ambitieuze hervormingen zou doorvoeren.</p>
      <p sl="it">Ikzelf ben ervan overtuigd dat dat uitgangspunt nog steeds geldig is, en dat wij dus terug naar af moeten, naar oktober 2004. Er moet nu een punt gezet worden achter alle overpeinzingen en denkpauzes van de afgelopen twee jaar, en er moet een serieuze en verantwoorde bezinning worden opgestart op de toekomst van onszelf en onze kinderen.</p>
      <p sl="it">Het gaat er niet alleen om afspraken te maken over de nieuwe regels die wij ons moeten aanmeten. Er zijn ook nog andere zaken die evenveel voorrang genieten, omdat Europa anders niet kan functioneren. Ik denk aan een begroting die die naam waard is, en een echt beleid voor de grote uitdagingen waar de huidige tijd ons voor plaatst: energie, klimaatveranderingen, de Noord-Zuidkloof … Maar vandaag beginnen wij met de dringendste kwestie, namelijk het doorbreken van de constitutionele impasse en de hervorming van de instellingen.</p>
      <p sl="it">Om daarin te slagen, is het hoogst belangrijk een beginsel te respecteren dat aan de basis ligt van ons functioneren binnen de Europese Unie, een beginsel dat zo fundamenteel is dat het de ethiek van ons samenzijn bepaalt.</p>
      <p sl="it">Dat is het beginsel volgens welke in de ontwikkeling en opbouw van Europa altijd moeite gedaan moet worden om de redenen van de anderen te begrijpen, om in andermans schoenen te gaan staan. Wij hebben ons daar altijd voor ingespannen en zullen dat blijven doen.</p>
      <p sl="it">Maar wij verwachten van de “anderen” evenveel begrip. Wij verwachten dat de anderen ook hun schouders zetten onder onze aspiraties, en zoals u weet, zijn dat de aspiraties van degenen die een steeds hechtere unie nastreven.</p>
      <p sl="it">Met dit beginsel in ons achterhoofd zullen wij onze uiterste best doen om het Duitse en het Portugese voorzitterschap bij te staan. Wij willen onze ambitie om eendracht tot stand te brengen op het hoogste niveau handhaven, maar tegelijkertijd zoveel mogelijk rekening houden met de beweegredenen van de anderen.</p>
      <p sl="it">Dit vooropgesteld wil ik nu zeggen wat wij naar mijn mening niet mogen doen bij de Europese Raad van juni en tijdens de daarop volgende Intergouvernementele Conferentie.</p>
      <p sl="it">Allereerst moeten we bedenken dat het respect van de termijnen ditmaal rechtstreeks een kwestie van democratie is. In 2009 moeten de Europese kiezers namelijk weten over welk type Europa zij zich gaan uitspreken, welke rol het Europees Parlement zal krijgen en wat zijn taken worden, of er een vast voorzitterschap van de Raad komt, of er een Europese minister van Buitenlandse Zaken komt, hoe de Commissie samengesteld moet worden, enz.</p>
      <p sl="it">Het mandaat van de Intergouvernementele Conferentie zal dus heel precies en selectief moeten zijn. Daarbij moeten de weinige, maar belangrijke knelpunten van de onderhandelingen nauwkeurig opgespoord worden, en vooral moeten er indicaties komen over hoe die knelpunten opgelost kunnen worden. Alleen op die manier kunnen wij de belofte inlossen om vóór 2009 nieuwe regels op te stellen.</p>
      <p sl="it">Met een open mandaat is het onwaarschijnlijk dat de Intergouvernementele Conferentie vóór het einde van 2007 afgesloten wordt, en gezien de termijnstelling voor de behandeling van het nieuwe akkoord op nationaal niveau, zal het dan ook niet lukken om het proces in de eerste maanden van 2009 af te ronden. Dan komen wij onherroepelijk in een impasse terecht.</p>
      <p sl="it">Op dit punt wil ik een opmerking maken, een overpeinzing die spontaan bij me opkwam toen ik in deze dagen het grondwettelijk verdrag van 2004 nog eens doorlas. Ik kan overigens iedereen uitnodigen om daar opnieuw een blik op te werpen, nu er de nodige tijd overheen is gegaan en wij ons er meer van kunnen distantiëren.</p>
      <p sl="it">Nu, het verdrag van 2004 was een fraaie tekst, echt een fraaie tekst, met een grote Europese draagwijdte. Vooral in het eerste deel formuleert de tekst op heldere en begrijpelijke wijze de zin en visie van de grote gemeenschappelijke onderneming waar wij onze schouders onder hebben gezet.</p>
      <p sl="it">Wij moeten er dus wel twee keer over nadenken alvorens wij die tekst ergens wegstoppen in een la, om dan op grond van de bestaande Verdragen allerlei nieuwe wegen te beproeven. Onder meer zouden wij een heel kapitaal aan eenvoud en leesbaarheid verliezen, wat niet bevorderlijk is voor het begrip van de burgers en dus evenmin voor hun instemming met het Europees project!</p>
      <p sl="it">Maar vooral zouden wij een tekst verliezen die beantwoordt aan een samenhangende visie op Europa, een tekst die de idealen en aspiraties van velen van ons weet te combineren met de praktische en door iedereen gevoelde eis om onze Unie te voorzien van sterkere regels en geschikte middelen om de nieuwe opdrachten het hoofd te bieden.</p>
      <p sl="it">Gezien de manier waarop de onderhandelingen tot nu toe verlopen zijn, denk ik dat wij de tekst van 2004 helaas zullen moeten herzien. En toch wil ik hier ten overstaan van u allen zeggen dat ik ervan overtuigd ben dat als wij dat doen, wij iets heel belangrijks kwijtraken. Wij geloven in het Europees project en vinden dat daarom een enorm offer. Dit is een heel hoge tol die betaald moet worden door degenen die het verdrag geratificeerd hebben en democratisch hebben geïnvesteerd in de ratificatie. Dat is dus iets wat wij niet uit het oog mogen verliezen!</p>
      <p sl="it">Daarom kunnen wij het niet accepteren dat het bestaande institutioneel pakket als een handschoen wordt omgekeerd. De versterking van het gemeenschappelijk buitenlands en veiligheidsbeleid via een minister van Buitenlandse Zaken, een stabiel voorzitterschap van de Raad, de uitbreiding van de stemming met gekwalificeerde meerderheid, de afschaffing van de driepijlerstructuur en de rechtspersoonlijkheid van de Unie, zijn allemaal aspecten die voor ons essentieel zijn en die dus beschermd moeten worden.</p>
      <p sl="it">Ik wil hier ook waarschuwen tegen bepaalde aansporingen tot “realisme”, die zo vaak te beluisteren zijn aan de vooravond van een belangrijke Europese Raad en onmiskenbaar de bedoeling hebben verwaterde compromissen op tafel te leggen. Ik vind weliswaar dat de grote, veelomvattende uitdagingen alleen op Europees niveau aangepakt kunnen worden, maar het enige echte realisme is het realisme van degenen die een Europa voorstaan dat opgewassen is tegen deze uitdagingen, niet van mensen die zo’n Europa afwijzen!</p>
      <p sl="it">Op intern gebied denk ik aan de verdediging van het Europees sociaal model en de totstandbrenging van een authentieke ruimte van vrijheid, veiligheid en rechtvaardigheid. Hoe kunnen wij doen alsof we niet zien dat dit een onontbeerlijke aanvulling is op een Europees burgerschap dat niet alleen een economische dimensie heeft?</p>
      <p sl="it">Op extern vlak denk ik aan de oorlogen, de strijd tegen het internationaal terrorisme, de mondiale uitdagingen van de energievoorziening en klimaatverandering (waterstof). Het valt gewoon niet te ontkennen dat er maar één manier is om onze keuzen en onze waarden op internationaal vlak op de voorgrond te schuiven, namelijk een extern beleid opzetten dat die naam waard is en dat wij met één stem aan de wereld overbrengen.</p>
      <p sl="it">Voor wat verder de structuur van de Europese Unie betreft, moet u niet denken dat dit slechts een theoretische discussie is. De Unie is zeer complex en dat is één van de eerste oorzaken van de afstand tussen de Unie en de burgers. Hoe kunt u dan niet de voordelen zien van een afschaffing van de pijlerstructuur? Deze zal de duidelijkheid en het goede begrip van de kant van de burgers ten goede komen</p>
      <p sl="it">Op deze punten levert het Grondwettelijk Verdrag van 2004 overtuigende antwoorden. Willen wij die nu echt opofferen uit naam van een verwaterde aanpak, van een streven naar de minimale gemeenschappelijke noemer? Willen wij echt het risico lopen het systeem nog complexer te maken door af te zien van een ingrijpende wijziging en slechts de buitenkant te retoucheren? Willen wij echt zo doorgaan? Willen wij ‘met een masker op’ voortschrijden - om een uitdrukking van Delors te gebruiken - omdat wij ervoor terugdeinzen de burgers het echte Europa te laten zien?</p>
      <p sl="it">Dus, geachte afgevaardigden, vertegenwoordigers van de Europese burgers, het is beter om de negatieve retoriek over Europa niet nog meer aan te wakkeren. Wij moeten Europa niet voortdurend verborgen houden voor onze medeburgers.</p>
      <p sl="it">Wij moeten dit Europa juist etaleren! En ook met de nodige trots! Wij moeten iedereen laten zien wat Europa heeft opgeleverd aan vrede en welvaart, wij moeten uitleggen hoe fundamenteel Europa voor ons aller bestaan is. Laten wij eens en vooral tegen onze medeburgers zeggen dat in een wereld die inmiddels een systeem van continenten is, het voor een staat en voor zijn burgers geen zin heeft om buiten een politiek en economisch aggregaat te leven dat intern sterk en naar buiten toe gezaghebbend is.</p>
      <p sl="it">Italië zal er dus in deze onderhandelingen voor ijveren om een hoogwaardig compromis in de wacht te slepen. Ik ben ervan overtuigd dat wij dat allemaal tezamen kunnen en moeten klaarspelen.</p>
      <p sl="it">Uiteraard duikt, als een akkoord met zevenentwintig landen onmogelijk mocht blijken, de vraag op hoe het dan verder moet. En zo’n dilemma kan alleen opgelost worden als wij een beroep doen op dat fundamentele beginsel waarop ik het in het begin van mijn toespraak doelde: juist op grond van de ethiek van de Unie mag niemand de aspiraties van anderen te sterk en te lang tegenhouden.</p>
      <p sl="it">Daarom denkt Italië - dat van oudsher sterk in Europa heeft geloofd - dat het vandaag de dag een extra plicht heeft. Wij moeten bedenken of beginnen te bedenken hoe de landen, die dat wensen, in de gelegenheid kunnen worden gesteld om werkelijk door te gaan met de opbouw van de eenheid van Europa.</p>
      <p sl="it">Ik geloof dat wij niet per se allemaal tezamen hoeven voort te gaan, en het hoeft ook niet allemaal met dezelfde snelheid. Ik hoop en zal ervoor ijveren dat dat wel gebeurt. Maar ik geef me er rekenschap van dit niet altijd mogelijk is. Anderzijds zijn nu al enkele van de belangrijkste politieke keuzen van Europa, zoals de euro en de totstandkoming van het Schengen-gebied, door slechts een aantal lidstaten gerealiseerd. Dat was niet tegen een bepaald land gericht; de anderen zijn nooit uitgesloten en de deur was zelfs opengehouden. Deze keuze werd echter gerespecteerd door de degenen die zich indertijd nog niet klaar voelden om meteen een bepaalde richting uit te gaan.</p>
      <p sl="it">Daarom hoop ik dat diezelfde constructieve aanpak ook in de toekomst wordt gehanteerd en dat deze sterker zal blijken dan iedere neiging tot veto.</p>
      <p sl="it">Italië heeft, zoals u weet, altijd gedacht dat pro-Europees zijn de beste manier is om ver vooruit te kijken.</p>
      <p sl="it">Maar momenteel betekent vooruitkijken niet alleen dat er ambitieuze scenario’s voor de toekomst van de Europese opbouw moeten worden uitgedacht. Het betekent ook dat oplossingen moeten worden aangereikt voor de bevolkingen die daar behoefte aan hebben, opdat zij hun ambities van saamhorigheid kunnen verwezenlijken op een manier en in een tijdsbestek waar zij het beste mee uit de voeten kunnen.</p>
      <p sl="it">Als nooit iemand de taak op zich neemt om ook dergelijke hypotheses te onderzoeken, lopen wij het risico dat het Europees project vastloopt, dat de idealen van degenen die daar tot nu toe sterk in geloofden, gefrustreerd worden. Zelfs landen als het mijne, dat 50 jaar lang zonder voorbehoud heeft geïnvesteerd in de opbouw van Europa, zou uiteindelijk zijn vitale kracht kunnen verliezen.</p>
      <p sl="it">Ik wil dus met een dubbele boodschap eindigen.</p>
      <p sl="it">Italië zal maximale steun verlenen aan het Duitse en vervolgens Portugese voorzitterschap, om ervoor te zorgen dat de Europese Raad van 21 en 22 juni en de daarop volgende Intergouvernementele Conferentie een succes worden waarin alle lidstaten zich kunnen herkennen.</p>
      <p sl="it">Tegelijkertijd weet Italië goed dat een compromis niet een doel op zich is, en dus zullen wij, als zo’n compromis ons niet overtuigt, dat niet onderschrijven. Dan zou kunnen blijken dat een kopgroep van landen de beste manier is om het parcours naar een steeds hechtere Unie voort te zetten, op voorwaarde dat de deur altijd wordt open gehouden voor wie in een later bestek binnen wil komen en mee wil doen.</p>
      <p sl="it">Tenslotte wil ik een sterke oproep doen tot de parlementsleden, tot de rechtstreekse vertegenwoordigers van de burgers. Ik richt me vooral tot de leden van het Europees Parlement die het Europese volk vertegenwoordigen. Uw rol is onvervangbaar als het erom gaat de burgers uit te leggen wat er op het spel staat.</p>
      <p sl="it">Alleen als het werk van de regeringen geflankeerd wordt door uw werk, kunnen wij de voorwaarden creëren voor het welslagen van de besprekingen over het Grondwettelijk Verdrag.</p>
      <p sl="it">Het moet goed tot ons doordringen dat wij niet mogen falen, anders gaan we onderuit en raken we een geavanceerde opvatting van Europa kwijt: een Europa dat weet mee te spelen in de wereld dankzij de normen en waarden die onze grondslag vormen. Kortom, wij lopen het risico dat wij dan opnieuw het kleine westerse aanhangsel van het Aziatisch continent worden, waartoe niet alleen de geografie maar ook de toekomstige geschiedenis ons dan veroordeelt. Ik dank u.</p>
    </intervention>
    <intervention id="2-191" speaker_id="1253" name="De Voorzitter" is_mep="True" mode="spoken">
      <p sl="nl">Mijnheer Prodi, wij danken u hartelijk voor deze overtuigende Europese bijdrage. Ik hoop dat iedereen deze heeft kunnen horen.</p>
    </intervention>
    <intervention id="2-192" speaker_id="4342" name="Joseph Daul" is_mep="True" mode="spoken">
      <p sl="fr">namens de PPE-DE-Fractie. - Mijnheer de Voorzitter, mevrouw de vice-voorzitter van de Commissie, mijnheer de eerste minister van Italië, beste collega’s, we zien dat het proces van de Europese opbouw in een stroomversnelling is geraakt, of het nu gaat om de versterking van de instellingen, de nieuwe dynamiek die Angela Merkel het klimaatvraagstuk heeft gegeven of om het opzetten van een gemeenschappelijk immigratiebeleid. Europa gaat vooruit. Europa toont dat het als besluitvormingsniveau noodzakelijk, maar ook doeltreffend en legitiem is. Mijnheer Prodi, u heeft ons uw visie meegedeeld, uw opvattingen over de Europese zaken. Via u wil ik het historisch engagement van het Italiaanse volk voor het Europese integratieproject toejuichen. Dit engagement is actueler dan ooit tevoren.</p>
      <p sl="fr">Na een lange, onzekere fase krijgen de instellingen nu nieuw elan. Het Duitse voorzitterschap heeft hiervan terecht een van de prioriteiten gemaakt. Als Europa in staat is om op een efficiënte en democratische manier beslissingen te nemen, kunnen we nuttige beslissingen nemen over gemeenschappelijke beleidsterreinen. Snel vooruitgaan en Europa laten evolueren: dat is de verbintenis die de kandidaat van de UMP, Nicolas Sarkozy, is aangegaan en dat is het mandaat dat het Franse volk de nieuwe president van de Franse Republiek heeft gegeven.</p>
      <p sl="fr">Deze dynamiek is afkomstig uit een lidstaat die de ontwerp-Grondwet heeft verworpen, en deze dynamiek wordt nu gesteund door verschillende andere lidstaten van de Europese Unie. We moeten er gebruik van maken om vooruit te komen. We moeten nu geen vragen meer stellen. Nu moeten we actie ondernemen en soepel zijn. Er resten ons nog maar vier weken tot de cruciale Europese Raad van 21 en 22 juni. Die Raad zal ervoor moeten zorgen dat voor het einde van het jaar een nieuw verdrag is opgesteld. De ratificatie van dit verdrag door de zevenentwintig lidstaten zou voor de Europese verkiezingen van 2009 kunnen plaatsvinden. Hierbij moet soepelheid aan de dag gelegd worden, want er moeten bruggen geslagen worden tussen de achttien landen die, zoals u zei, ‘ja’ hebben gezegd tegen de Grondwet, de twee landen die ‘nee’ hebben gezegd en de landen die zich nog niet hebben uitgesproken. Iedereen zal inspanningen moeten leveren om dichter bij elkaar te komen en om de publieke opinie van informatie te voorzien. We zullen pas succes boeken als we ophouden over semantische kwesties na te denken en ons op de essentie toeleggen: een stemming met dubbele meerderheid, het subsidiariteitsbeginsel en de verdeling van de bevoegdheden tussen de EU en de lidstaten, een stabiel voorzitterschap, een gemeenschappelijke vertegenwoordiging op internationaal vlak, maar ook het Handvest van de grondrechten.</p>
      <p sl="fr">De Europese afgevaardigden van de Fractie van de Europese Volkspartij (Christen-democraten) en Europese Democraten zijn van mening dat Europa een politieke entiteit en een autonome speler op wereldvlak moet worden. Europa heeft een economische en commerciële identiteit nodig om ervoor te zorgen dat onze partners dezelfde regels naleven als wij, op het vlak van belastingen, het milieu en sociale zaken. Europa moet ervoor zorgen dat er binnen Europa zelf geen oneerlijke concurrentie bestaat tussen de lidstaten, met name op het vlak van belastingen.</p>
      <p sl="fr">Mijnheer de Voorzitter, beste collega’s, we zitten op het goede spoor. Nu moet men ervoor zorgen dat onder de politieke leiders en de publieke opinie een gevoel van verantwoordelijkheid en algemeen belang de overhand krijgt. We blijven trouw aan onze idealen en principes, en deze zijn het beste gediend als we een praktische aanpak verkiezen boven een dogmatische aanpak, en als de goede wil sterker is dan het wantrouwen en de apathie.</p>
      <p sl="fr">Mijnheer de Voorzitter, ik zou kort de top tussen de Europese Unie en Rusland in Samara willen aanhalen. Veel commentatoren vonden dat deze top een mislukking was voor Europa. Mijn fractie vindt echter dat Europa als winnaar naar huis is gegaan. We hebben gewonnen, niet tegen Rusland, dat een gerespecteerd partner is, maar omdat wij onze overtuigingen en idealen konden handhaven. We zijn tevreden omdat, wat de status van Kosovo, energie, maar ook de soevereiniteitskwestie van Estland betreft, onze leiders de Europese vlag hebben gehesen en met een luide en goed verstaanbare stem hebben gesproken.</p>
      <p sl="fr">Mijnheer de eerste minister van Italië, tot slot wil ik nog zeggen hoe belangrijk de Euromediterrane dimensie voor onze fractie is. In het gebied rond de Middellandse Zee zal ons Europese avontuur slagen of mislukken. We moeten investeren in de betrekkingen met het Middellandse-Zeegebied. We moeten de ontwikkeling van deze regio met zo veel mogelijk menselijk potentieel steunen, en we moeten streven naar vrede en stabiliteit in het Midden-Oosten. Niets is voor ons, Europeanen, van groter strategisch belang.</p>
    </intervention>
    <intervention id="2-193" speaker_id="1253" name="De Voorzitter" is_mep="True" mode="spoken">
      <p sl="nl">Dank u mijnheer Daul, ook voor het feit dat u zich zo stipt aan uw spreektijd hebt gehouden.</p>
    </intervention>
    <intervention id="2-194" speaker_id="1911" name="Martin Schulz" is_mep="True" mode="spoken">
      <p sl="de">namens de PSE-Fractie. - Mijnheer de Voorzitter, dames en heren, minister-president Prodi, hartelijk dank voor uw bemoedigende woorden, waar ik als voorzitter van mijn fractie niets aan heb toe te voegen. Uw redevoering weerspiegelt het standpunt van mijn fractie en wij danken u voor uw duidelijke taal.</p>
      <p sl="de">Als u met diezelfde duidelijkheid de onderhandelingen ingaat, hebben wij niks te vrezen. Wij hebben niets te vrezen, ook omdat wij nu weten dat er tenminste één sterke regeringsleider op deze regeringsconferentie zal zijn die niet bereid is om tegen elke prijs een compromis te sluiten. Een compromis dat korte metten zou maken met de inhoud van hetgeen tijdens het constitutioneel proces is vastgesteld, is geen compromis, maar een nederlaag voor het streven naar Europese eenwording. Daarom dank ik u voor uw duidelijke standpunt.</p>
      <a text="(Applaus)"/>
      <p sl="de">Mijn collega Poul Nyrup Rasmussen zat in Nice aan de tafel waaraan onderhandeld werd over het Verdrag van Nice. Ik heb vaak de gelegenheid om daar met hem over te discussiëren. Toen de vijftien regeringsleiders in Nice de zaal verlieten, was iedereen van mening dat het resultaat ontoereikend was. Het ging namelijk om een minimaal compromis, dat gesloten werd om te voorkomen dat nog meer regeringsleiders in slaap vielen.</p>
      <p sl="de">Dat was ook de reden voor de Conventie. Iedereen die in Nice aanwezig was, was namelijk van mening dat het resultaat de toets der kritiek van de uitbreiding niet zou doorstaan. Die uitbreiding is echter een feit, en als wij daar op een goede wijze mee om willen gaan, hebben wij een andere basis nodig. Dat is ook de reden waarom de partijen die in Nice aanwezig waren, hebben ingestemd met een Conventie, zij het dan met tegenzin. Iedereen wist namelijk dat het onderhandelingsresultaat dat zij als vijftien lidstaten hadden bereikt, niet op zevenentwintig lidstaten berekend was. Vervolgens is de Grondwet aangenomen, waarvan men zei dat het een goede tekst was waaraan steun gegeven kon worden. Het was ook inderdaad een goede Grondwet, maar ja, deze is verworpen, zodat wij nu noodgedwongen moeten terugvallen op het Verdrag van Nice. Ik wil echter graag de volgende vraag stellen: is dat wat in 2000 waar was, namelijk dat Nice ontoereikend is met het oog op de uitbreiding, in 2007 plotseling niet meer waar? Natuurlijk niet. Nice is niet berekend op de uitbreiding, maar desalniettemin hebben wij op basis van een ontoereikend verdrag de uitbreiding toch doorgezet.</p>
      <p sl="de">Mensen die de Europese Unie in deze toestand willen laten, zijn alleen maar uit op de vernietiging ervan! Dat is de beweegreden van degenen die op geen enkele voorwaarde een nieuw verdrag willen, en hen mogen wij geen enkele speelruimte geven.</p>
      <a text="(Applaus)"/>
      <p sl="de">Er zijn mensen die zeggen: “Nice is dan misschien te weinig, maar voor ons is het nog te veel”. Ik heb vandaag een regeringsleider horen zeggen dat er met zulke mensen geen enkel compromis gesloten mag worden. Degenen die terug willen gaan naar de periode vóór Nice, zouden niet eens de moeite moeten nemen om de regeringsconferentie bij te wonen. De tijd is nu aangebroken om duidelijke taal te spreken. Achttien lidstaten van de Europese Unie hebben dit Grondwettelijk Verdrag al geratificeerd. In twee daarvan, namelijk in Spanje en Luxemburg, heeft die ratificatie via een referendum plaatsgevonden. Waarom laten wij het eigenlijk toe dat er voortdurend over Frankrijk en Nederland wordt gepraat? Waarom zeggen wij niet dat er twee landen zijn waarvan de burgers de Grondwet hebben aangenomen? Overigens hebben meer Europeanen vóór dan tegen de Grondwet gestemd. Dat is een andere waarheid over de Europese democratie die op deze plaats eens luid en duidelijk verkondigd moet worden.</p>
      <p sl="de">Mijnheer de Voorzitter, de Europese Unie is een succesverhaal van interne vrede, van sociale stabiliteit, van een combinatie van economische groei en sociale stabiliteit en van de export van waarden en normen als fundament van het beleid op internationaal gebied. Indien dit succesverhaal een vervolg wil krijgen, moet er veel veranderen in de huidige Verdragstructuur die onze rechtsgrondslag vormt. De Italiaanse schrijver Tomasi di Lampedusa legt in zijn roman De Luipaard Tancredi, de neef van de vorst van Salina, de volgende mooie zin in de mond: Alles moet veranderen, opdat alles blijft zoals het is! Als Europa zo succesvol wil blijven als het nu is, dient het de Verdragen waarop het gegrondvest is, te veranderen. Als u daar als een luipaard voor vecht, kunt u op onze steun in de strijd rekenen.</p>
      <a text="(Applaus)"/>
    </intervention>
    <intervention id="2-195" speaker_id="2155" name="Graham Watson" is_mep="True" mode="spoken">
      <p sl="en">namens de ALDE-Fractie . - Mijnheer de Voorzitter, namens mijn fractie wil ik de heer Prodi opnieuw welkom heten in het Parlement.</p>
      <p sl="en">Eerste minister, vijftig jaar nadat het Verdrag van Rome is ondertekend, hebt u Italië zijn rechtmatige plaats in het hart van Europa en in het hart van het Europese project teruggegeven. Met president Napolitano hebt u van de osservato speciale een partner speciale gemaakt. Uw kabinet, met namen als Bonino, Amato en Padoa-Schioppa, boezemt mijn collega's en mij vertrouwen in.</p>
      <p sl="en">We horen wat kritiek op het eerste jaar van uw bewind, maar we herinneren ons de bangeriken die vergelijkbare geringschattende opmerkingen maakten over uw eerste jaar in de Commissie. Ze bleken het bij het verkeerde eind te hebben. Uitbreiding, de euro: dit zijn de parels in de kroon van Europa. We zullen een regering dus beoordelen op haar resultaten, niet op de eerste indrukken. Het was Italië dat de troepen van de Europese Unie naar Libanon voerde, terwijl andere landen aarzelden, en het was Italië dat aandrong op een wereldwijd verbod op de doodstraf. U hebt de wereld laten zien dat Europa de visie en de capaciteit kan hebben om eensgezind op te treden ten behoeve van het gemeenschappelijk goed.</p>
      <p sl="en">We moeten deze visie vasthouden, want de toekomstige kracht van Europa ligt niet in Europa afschermen van onrecht, maar in het onder ogen zien van de krachten van pijn, ellende en verwoesting in de wereld buiten onze grenzen. Op ons eigen continent hebben we de wonden van naties geheeld. Het is nu in ons belang - misschien hangt zelfs onze overleving er vanaf - de interne successen van de afgelopen vijftig jaar te exporteren naar de komende vijftig jaar. Mondiale uitdagingen zoals de klimaatverandering, de bevolkingsgroei en de verspreiding van kernwapens halen naar voren wat u ‘de ontoereikendheid van unilateralisme’ hebt genoemd. De wereld heeft mondiale mechanismen nodig om tot consensus over deze zaken te komen.</p>
      <p sl="en">En het model? Geen enkel model is beter dan onze communautaire methode, die meer dan vijftig jaar is beproefd en getest. En toch proberen sommigen ons van binnenuit te verdelen, zelfs nu Europa volwassen wordt op het internationale podium. Wat moeten we zeggen tegen de eurosceptici die zeggen dat de Europese Unie niet langer bruikbaar is, of dat de Europese droom wordt bedreigd door globalisering, of dat integratie onze nationale identiteit bedreigt? Ze luisteren, maar horen niet. Meneer Prodi, u hebt heel verstandig het advies gevolgd van Cavour, die ons vertelde dat hij had ontdekt hoe hij diplomaten voor de gek kon houden. Hij zei: ‘Ik vertel hun de waarheid, en ze geloven me nooit.’</p>
      <p sl="en">Zoals u in Berlijn hebt verteld bij gelegenheid van de vijftigste verjaardag van Europa:</p>
      <p sl="it">“Om iets tot stand te brengen hebben we niet alleen gezond verstand, geduld en vertrouwen nodig, maar moeten we ook een klein beetje gek zijn.”</p>
      <p sl="en">Er zijn inderdaad een vleugje dwaasheid, geloof in onszelf, alsook durf en bastberadenheid nodig om de toekomst tegemoet te treden. Het is nu namelijk niet de tijd voor apathie of egocentrisme. Onze leiders moeten doortasten. Meer Europa, niet minder, is de sleutel tot concurrentievermogen. Meer Europa, niet minder, is de sleutel tot veiligheid. Meer Europa, niet minder, is de sleutel tot een rechtvaardige wereld. Daarom is het ook van groot belang dat we tot een institutioneel akkoord komen tijdens de intergouvernementele conferentie van volgende maand. Alleen sterkere instellingen kunnen een sterker Europa bouwen.</p>
      <p sl="en">Meneer Prodi, het was Leonardo da Vinci, een landgenoot van u, die ons heeft geleerd:</p>
      <p sl="it">‘Hij die op een ster gefixeerd is, verandert niet van koers'.</p>
      <p sl="en">Dank u wel dat u vasthoudt aan uw visie.</p>
      <a text="(Applaus)"/>
    </intervention>
    <intervention id="2-200" speaker_id="1073" name="Cristiana Muscardini" is_mep="True" mode="spoken">
      <p sl="it">namens de UEN-Fractie . Mijnheer de Voorzitter, dames en heren, de goedkeuring van het nieuwe verdrag vereist de nodige spoed. Die spoed moet echter gelijke tred houden met de noodzaak om de Unie te vereenvoudigen en begrijpelijker te maken voor de burgers. Maar het is zeker niet de goede weg om de moeilijkheden te bagatelliseren, want die moeilijkheden zijn er zeker en ze veroorzaken allerlei twijfels, waardoor er tot op heden geen consensus is gevonden.</p>
      <p sl="it">De Italiaanse premier en oud-voorzitter van de Commissie beseft natuurlijk zelf heel goed dat generieke en schimmige voorstellen antwoorden uitlokken waar je niets mee doet. Dat is dus precies het tegenovergestelde van wat de burgers willen! Wat moet je met zo’n houding waarmee alles mogelijk is, waarmee je een groot aantal opties opentrekt maar geen enkele afmaakt? Wat doe je met al die opties die allemaal op hetzelfde neerkomen, die wij al meer dan tien jaar voorgeschoteld krijgen en die telkens weer in de steek gelaten worden?</p>
      <p sl="it">Er is duidelijk sprake van een crisis, en die crisis is niet zomaar iets. Daarom zijn er oplossingen nodig die bestand zijn tegen termijnen die steeds krapper worden, en daarom hebben de inspanningen van de Duitse kanselier en de verklaringen van president Sarkozy ons pro-Europeanen weer wat hoop gegeven. Wij streven naar wat haalbaar is, niet wat buiten bereik ligt! Wij geloven dat als een compromis hoogwaardig en eervol is, het aan de basis van de politiek kan staan. Wanneer men zegt: “nee tegen compromissen”, dan komt dat omdat er tot nu toe compromissen zijn gesmeed die onbenullig waren en ethisch niets voorstelden.</p>
      <p sl="it">Als er duidelijk sprake is van een crisis, is het beter om projecten die op de korte termijn niet haalbaar zijn, aan de kant te schuiven en zaken die op onmiddellijke consensus kunnen rekenen, te consolideren: een grotere soepelheid voor onze instellingen, een ruimere toepassing van het subsidiariteitsbeginsel, een gemeenschappelijk grensbeleid, terreurbestrijding, herstel van de economie en de mededinging met het oog op een onverwijlde aanbouw van infrastructuur, wat vooral nodig is voor de mobiliteit, gemeenschappelijk energiebeleid, verdediging van het sociaal pact, duidelijke regels om oneerlijke concurrentie te voorkomen en een sterkere positie voor de Unie binnen de WTO te verzekeren, harmonisatie van de strafwetgevingen voor wat betreft geweldsdelicten tegen kinderen.</p>
      <p sl="it">De burgers kunnen geen vertrouwen hebben in regeringsleiders die in Straatsburg Europa in eenvoudige bewoordingen op de kaart zetten, maar die vervolgens in hun eigen land de projecten die Europa heeft goedgekeurd, niet tot stand brengen. Straatsburg vraagt om een gemeenschappelijk buitenlands beleid. Straatsburg vraagt geen op eigen houtje opereren, zoals in Afghanistan is gebeurd. Het vertrouwen van de burgers neemt af als de veiligheid aan onze grenzen niet gegarandeerd wordt vanwege een verward en tegenstrijdig immigratiebeleid: de eersten die daarvan schade ondervinden, zijn de legale immigranten. De hogesnelheidstrein, die in alle communautaire bestekken is goedgekeurd, is in Italië geblokkeerd vanwege meningsverschillen binnen de regering, en ook de ontwikkeling ligt stil.</p>
      <p sl="it">Mijnheer de Voorzitter, ik geloof dat als men zich tot ons richt sprekende over “de belangrijke rol van de leden van het Europees Parlement”, wij in alle landen - ook ons eigen land - moeten trachten te bedenken dat tot op heden de leden van de Europese Conventie, de Italiaanse leden, nooit uitgenodigd zijn voor een gedachtewisseling of voor een bijdrage. Dat wil ook wel wat zeggen. Minder woorden en meer daden!</p>
    </intervention>
    <intervention id="2-201" speaker_id="4254" name="Monica Frassoni" is_mep="True" mode="spoken">
      <p sl="it">namens de Verts/ALE-Fractie. - Mijnheer de Voorzitter, dames en heren, de Fractie De Groenen/Vrije Europese Alliantie heet u welkom in dit Parlement, premier Prodi, ook omdat er in de laatste tijd niet meer zo vaak toespraken te beluisteren zijn die zo overtuigd pleiten voor een hoogwaardige oplossing van de constitutionele crisis. Wij vrezen bijvoorbeeld dat de Nederlandse premier morgen wel met een ander verhaal komt aanzetten.</p>
      <p sl="it">Het is goed om begrip te tonen voor de beweegredenen van de anderen, maar de ervaring leert ons dat de redenen van degenen die tegen zijn, bijna altijd zegevieren. Wij hebben gezien dat uiteindelijk ook de meest pro-Europese regeringen als de uwe geleidelijk het hoofd hebben gebogen voor de argumenten van degenen die in de intergouvernementele dimensie en in de machtsverhouding tussen staten de echte dimensie van de Europese regering zien. Dat was zo in Maastricht, in Amsterdam en Nice. U heeft gezegd dat uw regering geen verwaterde compromissen zal accepteren. Dat hopen we maar, want we hebben al verschillende precedenten gehad die niet om over naar huis te schrijven waren.</p>
      <p sl="it">De groenen houden niet van chantage, conflicten en breuken. Wij zouden heel graag een harmonieus, innoverend en echt duurzaam en verenigd Europa zien. Het Europa van de Zevenentwintig is een geweldig resultaat. Maar laten wij eerlijk zijn: de chantage is tot nu toe alleen gekomen van degenen die zich verzetten tegen een oplossing van de constitutionele crisis. Dat is een realiteit die niet verzwegen mag worden. Zelfs de meerderheid van dit Parlement heeft zich in de afgelopen maanden en jaren ervan weerhouden om ook maar één vermetel voorstel te doen, in afwachting van een regeringsinitiatief.</p>
      <p sl="it">Wij zijn van mening, Voorzitter, dat er twee of drie randvoorwaarden zijn die ons uit deze impasse kunnen halen en wij hopen van harte dat de Italiaanse regering in dit opzicht overtuigd aan onze zijde staat. Er moet een hecht bondgenootschap komen tussen de achttien landen die het Verdrag geratificeerd hebben, dit Parlement, de Commissie en een paar nationale parlementen, om weerstand te bieden aan voorstellen om het Grondwettelijk Verdrag te ontmantelen.</p>
      <p sl="it">U heeft een lijst van thema’s opgesteld. Ik wil daar nog minstens twee aan toevoegen: het ene betreft het Handvest van de grondrechten, en het andere de hervorming van de herzieningsclausule. Op deze voet kunnen wij niet meer doorgaan, met een verdrag dat steeds unaniem moet worden aangenomen en waarbij het Europees Parlement wordt buitengesloten.</p>
      <p sl="it">De tweede voorwaarde is dat de regeringen de moed dienen op te brengen om de publieke opinie te informeren over de noodzakelijke keuzen en over de onenigheid die er onder ons heerst over de toekomst van Europa. U moet de steun van de publieke opinie zoeken, en zich niet verstoppen achter mysterieuze geheime onderhandelingen. U moet dit Parlement niet uitsluiten van de hervorming over de Europese Grondwet tijdens de Intergouvernementele Conferentie, die thans in voorbereiding is, ook omdat de ervaring uitwijst dat in het geheim van de intergouvernementele onderhandelingen de anderen het pleit winnen.</p>
      <p sl="it">Wij - en nu rond ik af, Voorzitter - zijn niet bevreesd voor de discussie over de harde kern, ook al zijn wij er niet blij mee. Wij geloven zelfs dat alleen als men tegen een paar regeringen en volkeren zegt: erin of eruit, dezen ten langen leste zullen besluiten om bij ons te blijven.</p>
    </intervention>
    <intervention id="2-202" speaker_id="1018" name="Francis Wurtz" is_mep="True" mode="spoken">
      <p sl="fr">namens de GUE/NGL-Fractie. - Mijnheer de Voorzitter, ik heb drie korte opmerkingen. De eerste opmerking gaat niet rechtstreeks de heer Prodi aan, maar betreft de beruchte twaalf vragen die het voorzitterschap van de Raad aan de staatshoofden en regeringsleiders heeft gesteld. Een van die vragen luidde als volgt, en ik citeer: "Wat vindt u van het voorstel om de terminologie aan te passen zonder de juridische inhoud te veranderen, bijvoorbeeld met betrekking tot de naam van het verdrag?" Hoe kan de burger anders reageren dan denken dat de Europese leiders hem - zacht gezegd - als een domoor beschouwen?</p>
      <p sl="fr">Mijnheer Prodi heeft net de belangrijke opmerking gemaakt dat de Europese kiezer moet weten wat de rol van het Europese Parlement zal zijn, of er een stabiel voorzitterschap van de Europese Raad komt en een Europese minister van Buitenlandse Zaken, en hoe de Commissie samengesteld zal zijn. Dit zijn inderdaad belangrijke vragen. Maar hoort u geen andere vragen, die veel sterker en veel duidelijker klinken, en waar niemand van u ooit een antwoord op geeft? Ik geef een voorbeeld. Zelfs liberale economen vragen zich af waar we naartoe gaan, in de huidige mondiale context, met een onbelemmerd vrijhandelsbeleid en vrij verkeer van kapitaal, een absolute vrijheid om productiemiddelen te delokaliseren en een even grote vrijheid van verkeer voor buitenlandse investeerders, met inbegrip van de meest roofzuchtige. Welke wijzigingen aan het communautair acquis stelt u op dit vlak voor?</p>
      <p sl="fr">Anderen - en niet zomaar de eerste de beste - zijn gekant tegen de belastingsoorlog die de lidstaten voeren, of voor het wijzigen van het statuut van de Europese Centrale Bank, of voor een proactief industriebeleid in de belangrijkste sectoren van de moderne economie, buiten de regels van de vrije concurrentie om. In hoeverre is een breuk met de huidige situatie wenselijk of aanvaardbaar? Moet Europa worden overgelaten aan de markt, of moet Europa een beleid voeren voor de markt? Houdt de democratie soms op te bestaan waar de open markeconomie begint en waar er vrije concurrentie heerst? Dit zijn de vragen die op tafel liggen. Wat denkt u hiervan?</p>
      <p sl="fr">Ik heb nog een laatste opmerking voor de heer Barroso, die vandaag niet aanwezig is. Hij was blij dat - volgens hem - het "ja" tijdens de Franse verkiezingen zegevierde. Dit is een contradictie. De nieuwe Franse president is inderdaad een voorstander van het "ja". Daarom was hij, net als u, bang voor een nieuw referendum. Maar de verbintenissen die hij ten aanzien van Europa moest aangaan om zijn weigering om het volk opnieuw te raadplegen erdoor te krijgen, spreken boekdelen over de diepe wortels die de antiliberale tendensen in dit land hebben geschoten. We moeten hem er bovendien aan herinneren dat zijn toespraak van 21 februari jongstleden hier in Straatsburg, die altijd in dit verband wordt genoemd, de titel droeg "Ik wil dat Europa verandert". De echte vraag luidt als volgt: tot welke veranderingen bent u, afgezien van de vernieuwing van de instellingen, bereid?</p>
      <a text="(Applaus)"/>
    </intervention>
    <intervention id="2-203" speaker_id="4525" name="Nigel Farage" is_mep="True" mode="spoken">
      <p sl="en">namens de IND/DEM-Fractie . - Mijnheer de Voorzitter, de heer Prodi heeft, nu hij weer terug is in dit Parlement, in zijn gebruikelijke bezielende stijl zijn geloof in een Verenigde Staten van Europa bevestigd, en duidelijk gemaakt dat we op het wereldtoneel met één stem moeten spreken. Mijnheer Prodi, ik ben het misschien niet eens met deze standpunten, maar ik moet u wel complimenteren met het feit dat u de dingen zo eerlijk zegt. Ik ben verbaasd te horen dat u tijd had om te komen, aangezien Italië in de afgelopen zestig jaar 38 premiers heeft gehad en het ernaar uitziet dat het binnenkort misschien de 39ste zal hebben. We zijn inderdaad heel bevoorrecht dat u vandaag langs bent gekomen.</p>
      <p sl="en">Wanneer u ons vertelt dat veiligheid zo belangrijk is - deze ‘stuwende kracht naar nauwere samenwerking’ zoals u het noemt - uitgerekend op de dag dat de Britse politie heeft bekendgemaakt dat er aanklachten zullen worden ingesteld in de zaak van de voormalige KGB-agent Alexander Litvinenko, die onlangs in Londen is vermoord, vraag ik me af of we wel echt uw type rechtspraak willen, gelet op het feit dat Mario Scaramella, die de heer Litvinenko probeerde te waarschuwen voor wat hem te wachten stond, nu al zes maanden lang wegkwijnt in een Italiaanse gevangenis. De aanklacht tegen hem blijft maar veranderen, en hij is nog niet echt voor een rechtbank voorgeleid. Als u voorstelt het gewoonterecht en habeas corpus op te geven voor een dergelijk Europees systeem, is mijn antwoord aan u: ‘Nee, feestelijk bedankt.’</p>
      <p sl="en">Laten we een echt debat voeren, mijnheer de Voorzitter. Mijnheer Schulz, zestien landen hebben de Europese Grondwet goedgekeurd, niet achttien, dus laten we waarheidsgetrouw, eerlijk en open zijn en laten we alstublieft niet doordenderen en de resultaten van de Franse en Nederlandse referenda totaal negeren. De heer Prodi heeft daar in zijn toespraak niet eens naar verwezen.</p>
      <p sl="en">Mensen hebben ‘nee’ gezegd. Tientallen miljoenen Europeanen zeggen: ‘Geef ons, het volk, een stem in onze toekomst.’ Houd op met u te gedragen als een bulldozer! U mag de publieke opinie niet meer terzijde schuiven. Ga gerust door met uw Verdrag, maar laat de mensen over hun eigen toekomst beslissen. Leg hun die toekomst niet op.</p>
    </intervention>
    <intervention id="2-204" speaker_id="1023" name="Jean-Marie Le Pen" is_mep="True" mode="spoken">
      <p sl="fr">namens de ITS-Fractie. - Mijnheer de Voorzitter, mijnheer de eerste minister, de eurocraten van de Commissie en de Raad hebben vast een zucht van opluchting geslaakt op de avond van 22 april. Voor hen waren Royal of Sarkozy, UMP of PS, een garantie dat de Europese Grondwet, die nochtans in 2005 massaal verworpen is door twee landen, opnieuw op de rails werd gezet. Dit is een minachting van de democratie. Ze waren beiden ideale kandidaten en ideale gekozenen, net als de heer Bayrou trouwens.</p>
      <p sl="fr">Sarkozy en Royal doen alsof ze - net als u - geloven dat de Fransen enkel het beleid vanuit Brussel hebben afgekeurd. In werkelijkheid hebben ze echter ook het institutionele gedeelte afgewezen, dat men ons nu via een achterdeurtje opnieuw wil voorschotelen, namelijk de idee van een minister van Buitenlandse Zaken - deze minister zou ons, als hij had bestaan, allemaal bij de oorlog in Irak hebben betrokken -, de verkozen pseudo-president, de Commissie die beperkt wordt tot ambtenaren uit enkele lidstaten, het communautariseren van alle beleidsterreinen, waardoor de lidstaten geen enkel vetorecht meer hebben. Kortom, een bureaucratische, almachtige Europese superstaat.</p>
      <p sl="fr">Voor u was het zelfs beter dat Sarkozy werd verkozen in plaats van Royal. De eerste wil namelijk de Grondwet door het Parlement laten ratificeren, terwijl de tweede wat meer consideratie leek te hebben voor de wil van het volk.</p>
      <p sl="fr">Na de benoeming van een socialistische minister en staatssecretaris van Europese zaken, en toen de oude president van de republiek zijn functie amper had overgedragen aan de nieuwe, haastte Sarkozy zich naar Berlijn om te bevestigen dat de ratificatie via het Parlement zou gebeuren, om te zeggen hoezeer hij aan de Europese superstaat hecht en om te tonen dat hij slechts gouverneur van een Europese provincie wil zijn. De Duitse kanselier mag zich gerustgesteld voelen: dankzij de heer Sarkozy zal haar voorzitterschap van Europa een succes worden! Ze kan in juni een routekaart voorleggen voor de herbeleving van het grondwettelijk proces en de terdoodveroordeling van de naties en de soevereiniteit van de volkeren.</p>
      <p sl="fr">Mijnheer Sarkozy is verkozen door 53 procent van de Fransen en verraadt de verlangens van een groot deel van deze kiezers, en met name van de 55 procent van de burgers die ter rechter en ter linker zijde in mei 2005 "neen" hebben gestemd.</p>
      <a text="(De spreker wordt onderbroken en richt zich tot de heer Schulz: :&quot;Wat is er, Mijnheer Schulz, bent u ziek? en gaat dan door: &quot;Oh ja, u bent het, mijnheer Cohn-Bendit, gaat u nu leraar spelen voor de kindjes!&quot;)"/>
    </intervention>
    <intervention id="2-205" speaker_id="1253" name="De Voorzitter" is_mep="True" mode="spoken">
      <p sl="nl">Mijnheer Le Pen, zo gaat het nou eenmaal met stemmingen: de ene keer gaat het zus en de andere keer zo. Niemand weet dat beter dan u.</p>
    </intervention>
    <intervention id="2-206" speaker_id="28359" name="Jana Bobošíková" is_mep="True" mode="spoken">
      <p sl="cs">Dames en heren, het doel van de Europese Grondwet was het potentieel van de Unie als speler op het wereldtoneel te vergroten, maar wat gebeurde er? Er kwam een onbegrijpelijk document ter wereld en de maatschappijknutselaars verloren hopeloos de controle over het goedkeuringsproces ervan. In twee verschillende landen heeft de burger luid en duidelijk “nee” gezegd. Een onrechtvaardig document is het, en al jarenlang leidt het de politiek af van de werkelijke problemen, leidt het tot onnodige twisten binnen de Unie, en wordt aldus de bewering gestaafd dat de Unie klein is, niet zozeer in geografisch zin, als wel wat betreft de geestelijke bekrompenheid van haar leiders, die het mislukken van hun project niet onder ogen willen zien en de burger geen nieuw project weten aan te bieden. De regeringleiders en staatshoofden blijven maar om de hete brij heen draaien in plaats van dat ze hun falen openlijk en eerlijk toegeven door te zeggen: “Drie jaar geleden hebben we in Rome een document ondertekend dat door de burgers is afgekeurd. Het is een doodlopende weg en dus moeten we nu een andere weg inslaan.”</p>
      <p sl="cs">De toekomst van Europa als speler op het wereldtoneel wordt niet in gevaar gebracht door de afkeuring van de huidige Grondwet, maar door het feit dat de politici volledig buiten de werkelijkheid staan en dat er oeverloos gepalaverd wordt over een morsdood project. De burgers van de lidstaten begrijpen steeds minder van wat de Europese instellingen en hun vertegenwoordigers allemaal zeggen. Lachende derde bij dit alles zijn de partners op het wereldtoneel. Zij kunnen mooi munt slaan uit de verdeeldheid binnen de EU en de navelstaarderij van haar leiders.</p>
      <p sl="cs">Het staat voor mij geheel buiten kijf dat de instellingen van de Europese Unie moeten worden hervormd en dat er een nieuwe eenheid smedend verdrag nodig is waarin de bevoegdheden van de EU en de lidstaten duidelijk worden afgebakend. Het moet een bondig, begrijpelijk, rechtvaardig en daarmee voor burger acceptabel verdrag worden, en zeker niet weer niet die oude afgekeurde Grondwet met her en der een toevoeging of weglating. Ik ben van mening dat de individuele lidstaten zeggenschap dienen te behouden over de pensioenen, de belastingheffing, de gezondheidszorg, alsook het beleid op zowel sociaal en cultureel gebied, als op het gebied van de rechtspraak en kernenergie. Wat de overige beleidsterreinen betreft dient er te allen tijde tevoren over te worden gediscussieerd. Velen onder ons hebben in het leven en in de politiek mislukkingen moeten wegslikken, en nu is het een keer de beurt van de voorstanders van de Europese Grondwet. Ze moesten eens flink inbinden en eindelijk hun nederlaag onder ogen zien, en vervolgens zo snel mogelijk beginnen te onderhandelen over een geheel nieuw verdrag. Dit is het soort realisme dat ik verwacht van de junitop en het Duitse en Portugese voorzitterschap. Alleen op die manier is het mogelijk het vertrouwen in het Europese project te versterken, zowel in de ogen van de Europese burger als op het wereldwijde economische en politieke toneel.</p>
    </intervention>
    <intervention id="2-207" speaker_id="photo_generic" name="Romano Prodi" is_mep="True" mode="spoken">
      <p sl="it">eerste minister van Italië . Mijnheer de Voorzitter, dames en heren, ik dank u hartelijk voor dit debat, dat zoals alle debatten in dit Parlement kort, constructief en oprecht is geweest. Uit het debat is gebleken dat er zeer uiteenlopende standpunten circuleren met betrekking tot de toekomst van de Europese Unie. Als wij kijken naar een paar van de laatste toespraken, staan sommige standpunten zelfs haaks op elkaar.</p>
      <p sl="it">Dit probleem moet natuurlijk aangepakt, opengebroken, besproken en op democratische wijze bepleit worden, zoals altijd gebeurt en is gebeurd in het kader van dit Parlement. Juist daarop was het begin van mijn toespraak toegespitst: die grote diversiteit, dat grote scala aan meningen dat wij allemaal hebben gehad. Wij moeten regels hebben om de Europese Unie in goede banen te kunnen leiden.</p>
      <p sl="it">Wij vergeten momenteel wat voor lange weg er is afgelegd voor de opstelling van het Grondwettelijk Verdrag. Wij vergeten de achttien maanden Conventie, de debatten, de betrokkenheid van de nationale parlementen, van het Europees Parlement. Wij vergeten dat het geen gesloten debat was. Er is wel een resultaat behaald, en nu haak ik in op de woorden van mevrouw Muscardini, die zei: “opgepast, in de politiek moet men tot een compromis komen, een hoogwaardig compromis”. Welnu, het project van de Grondwet was al een compromis!</p>
      <p sl="it">Als voorzitter van de Europese Commissie had ik er moeite mee dat in dit Verdrag geen grote sprongen naar voren werden gemaakt. Maar wij hadden zelf voor dit compromis gepleit, want wij waren realistisch genoeg om te begrijpen dat we toch niet het onderste uit de kan konden hebben! Wij wisten dat ons idee van Europa nog sterker was, maar op dat moment stonden de historische omstandigheden alleen dit resultaat toe.</p>
      <p sl="it">De tekst is door alle landen van de Unie ondertekend, ook door Londen, onder de verantwoordelijkheid van de regeringen van de Unie. En dan komt men ons nu verwijten dat dit Verdrag zomaar is ontstaan, dat het ergens in een achterkamertje buiten de wil van de volkeren om is gesmeed! Maar het Verdrag is juist een voortbrengsel van de volksvertegenwoordigers! Het is ondertekend door regeringen die door het volk gekozen zijn! Zo zit de vork aan de steel! Natuurlijk kunnen wij nog verder zoeken naar een compromis, omdat wij in ons leven altijd gezocht hebben naar compromissen, maar zo’n compromis mag het project van Europa niet omlaag trekken en uitwissen.</p>
      <p sl="it">Dit is een grens die niet overschreden mag worden, een grens die wij voor onszelf hebben getrokken. Dat is ook de reden waarom ik in mijn toespraak een aantal kernkwesties heb geschetst waar we niet omheen kunnen: de wil van het volk, het probleem van de pijlers, het probleem van de minister van Buitenlandse Zaken. Maar wij deinzen er toch hopelijk niet voor terug degene die ons vertegenwoordigt een minister van Buitenlandse Zaken te noemen? Laten we hem desnoods secretary of state noemen, om een Angelsaksische term te hanteren. Maar waar zijn wij eigenlijk bang voor? Beseffen wij dan niet hoeveel het ons in deze jaren heeft gekost om zonder minister van Buitenlandse Zaken te zitten? Beseffen wij dan niet wat wij allemaal niet hebben kunnen doen in het Midden-Oosten, in al onze buurlanden? Hoe hebben wij kunnen toestaan dat de politieke situatie zo verslechterde dankzij onze verdeeldheid?</p>
      <p sl="it">Willen wij met dit gebrek aan verantwoordelijkheid tegenover de geschiedenis staan? Kijk, in deze dagen staat dit laatste stukje van onze politieke eenheid op het spel, het laatste stukje van onze capaciteit om Europa in de wereld te vertegenwoordigen. Als wij dat nu niet begrijpen, wanneer dan wel? Ik heb die zetel van de Commissie enige tijd geleden verlaten, twee jaar geleden, misschien iets langer. Maar kijkt u nu naar de machtsverhoudingen in de wereld: China, India, Azië. Europa is niet in staat gebleken te spreken tot deze grote volkeren, Europa is niet in staat gebleken om te spreken als gelijken van de Verenigde Staten van Amerika, om hen te overtuigen!</p>
      <p sl="it">Weegt dat al niet zwaar genoeg voor onze toekomst? Willen wij nog een hele volgende generatie op deze toer laten doorgaan? Mogen wij dan nooit meetellen? Dat is de vraag die ik u stel, zo vlak voor de Intergouvernementele Conferentie en de Europese Raad. Andere vragen stel ik niet. Het gaat mij om het probleem van het verantwoordelijkheidgevoel van Europa ten overstaan van de geschiedenis, ten overstaan van ons leven en dat van onze kinderen.</p>
    </intervention>
    <intervention id="2-208" speaker_id="1253" name="De Voorzitter" is_mep="True" mode="spoken">
      <p sl="nl">Hartelijk dank, premier Prodi! Aan het applaus merkt u wel wat het Europees Parlement ervan vindt.</p>
    </intervention>
    <intervention id="2-209" speaker_id="2187" name="Antonio Tajani" is_mep="True" mode="spoken">
      <p sl="it">Mijnheer de Voorzitter, dames en heren, na maanden van moeilijkheden heeft Europa nieuwe hoop gekregen, dankzij het initiatief van kanselier Merkel en de verkiezingen van Nicolas Sarkozy als president van de Franse Republiek. Ondanks dat er nog wat wordt tegengestribbeld, is er nu een reële kans om een nieuw verdrag in het leven te roepen dat de regels bevat van een absoluut oorspronkelijke organisatie als de Europese Unie! Helaas is onderhand ook duidelijk dat de tekst die destijds was opgesteld onder het door Silvio Berlusconi geleide Italiaanse voorzitterschap en vervolgens in Rome was ondertekend, niet in werking kan treden.</p>
      <p sl="it">Als men echter wil dat Europa de rol vervult die hem toekomt op het internationaal toneel, zal de kerninhoud van het Verdrag gered moeten worden. Ik denk aan het beginsel van de besluitvorming met meerderheid voor een aantal belangrijke kwesties. Ik denk aan de ene stem op het vlak van de buitenlandse politiek. Ik denk aan de duur van het voorzitterschap. Een gekortwiekte tekst goedkeuren betekent slechts een eerste stap vooruit zetten. Natuurlijk, de lat moet nooit te hoog gelegd worden, maar het is belangrijk door te gaan op de ingeslagen weg en nog vóór de verkiezingen van 2009 te besluiten, liefst door te denken aan de nabije toekomst, aan de nieuwe zittingsperiode van dit Parlement, dat ook een constituerende rol zou kunnen spelen. Velen hebben dat gesuggereerd, te beginnen bij de voorzitter van de Commissie juridische zaken, de heer Gargani, en de heer Brunetta.</p>
      <p sl="it">Maar het Europa van de Zevenentwintig heeft niet alleen behoefte aan institutionele regels om beter te functioneren. Het moet zich ook kunnen herkennen in de waarden die de echte grondslag van Europa vormen, de fundamenten waarop een Unie gebouwd kan worden die in de toekomst niet meteen stukloopt op moeilijkheden. Het zou een fout zijn als wij van de vrijheid, de solidariteit, de subsidiariteit, de centrale positie van de persoon niet de hoekstenen van de communautaire instellingen zouden maken. Het zou een ernstige fout zijn als wij onze identiteit, onze joods-christelijke wortels en een maatschappelijk model gebaseerd op het gezin, bestaande uit vader, moeder en kinderen, op zouden geven.</p>
    </intervention>
    <intervention id="2-210" speaker_id="4436" name="Gianni Pittella" is_mep="True" mode="spoken">
      <p sl="it">Mijnheer de Voorzitter, dames en heren, collega Tajani gooit argumenten in de strijd die helemaal niets te maken hebben met het thema van vandaag. Van premier Prodi hebben wij daarentegen heldere, krachtige en vastberaden woorden gehoord, die Italië een voortrekkersrol in de Europese integratie bezorgen en een goede stimulans zijn voor het Europees Parlement, dat altijd op de bres springt voor de constitutionele hervormingen van de Unie.</p>
      <p sl="it">Er is heel duidelijke taal gesproken over één heikele kwestie: wij moeten opnieuw uitgaan van de ontwerp-Grondwet die geratificeerd is door achttien landen, en niet van Nice. De Intergouvernementele Conferentie moet een gesloten mandaat krijgen, geen open mandaat! Een ontwerp-Grondwet die door de overgrote meerderheid van de burgers is aangenomen en precieze antwoorden geeft, kan niet zomaar dood verklaard worden. Dat is dus wel wat anders dan de schimmige voorstellen waar mevrouw Muscardini het over had! Prodi heeft heel precieze antwoorden gegeven, zowel in zijn inleidende toespraak als in zijn repliek.</p>
      <p sl="it">Zonder grondwet, geachte collega Wurtz, is de Europese Unie zwakker en loopt het meer risico’s af te glijden naar een pure vrijhandelszone. Daarom begrijp ik de standpunten van radicaal links soms niet. Na de toespraak van premier Prodi zijn het Parlement en wij allen meer geruggensteund. Wij voelen ons nu sterker en zullen de nieuwe fase met grotere vastberadenheid en vasthoudendheid ingaan.</p>
    </intervention>
    <intervention id="2-211" speaker_id="28384" name="Bronisław Geremek" is_mep="True" mode="spoken">
      <p sl="pl">Hartelijk dank, mijnheer de Voorzitter. Ik zou in de eerste plaats willen zeggen dat het me veel plezier doet vast te stellen dat premier Prodi Europa nog niet beu is. Een filosoof zei ooit dat een gevoel van desinteresse, van vermoeidheid de grootste bedreiging voor Europa zou vormen. Ik zou u erop willen wijzen dat de heer Prodi, toen hij voorzitter van de Europese Commissie was, de moeilijke taak van de uitbreiding van de Europese Unie op zich heeft genomen. Hij heeft deze uitbreiding ook tot een goed einde gebracht, ondanks de vaak negatieve berichtgeving in de media en de kritische stem van de publieke opinie, althans van een gedeelte ervan. De heer Prodi is in zijn opzet geslaagd omdat hij stellig in de toekomst van Europa geloofde.</p>
      <p sl="pl">Ik zou graag zien dat we ons bij het huidige denkproces over de toekomst van Europa door dezelfde overtuiging lieten leiden. Er zijn veel Parlementsleden hier die, net als ikzelf, van mening zijn dat de Europese Unie op dit moment weldoordachte institutionele hervormingen nodig heeft. In dit licht rijst echter de vraag in hoeverre de communautaire methode, die door de heer Prodi is voorgesteld als het mechanisme dat de Europese Unie vooruitbrengt, zichtbaar is in de activiteiten van de Europese Raad. Of anders gezegd, welke rol speelt dit mechanisme bij de activiteiten van de vertegenwoordigers van de regeringen? De heer Prodi vertegenwoordigde destijds een bepaald standpunt in de Europese Commissie, maar is nu, als lid van de Europese Raad, een heel andere mening toegedaan. Externe waarnemers krijgen soms de indruk dat het nationale egoïsme het enige criteria is dat voor de Raad van belang is, niet het denken in categorieën als het gemeenschappelijk belang.</p>
      <p sl="pl">Naar mijn mening is dit een kwestie van fundamenteel belang. Het Europees Parlement begrijpt wat het betekent om een gemeenschap te zijn. Dat besef is ook aanwezig in de Europese Commissie. Hoe kunnen we ervoor zorgen dat de Europese Raad zich in de toekomst ook door deze overtuiging laat leiden?</p>
    </intervention>
    <intervention id="2-212" speaker_id="1941" name="Roberta Angelilli" is_mep="True" mode="spoken">
      <p sl="it">Mijnheer Prodi, ik spreek namens de Fractie Unie van een Europa voor de Nationale Staten, die - het verheugt me premier Prodi daaraan te kunnen herinneren - de vierde grootste fractie is in het Europees Parlement. Ik wil met klem stellen dat Europa ons na aan het hart ligt De voorzitter van de partij die ik vertegenwoordig, de heer Fini, behoorde in de Conventie tot degenen die met enthousiasme hebben bijgedragen aan het huidige ontwerp van de Grondwet. Meer in het algemeen kunnen wij Italianen terugkijken op een lange en ononderbroken pro-Europese traditie. Het is dan ook vanzelfsprekend dat wij gehoor geven aan de oproep die de president van de Italiaanse republiek, Napolitano, een paar maanden geleden in dit Parlement deed, toen hij vroeg om de Grondwet zo gauw mogelijk goed te keuren.</p>
      <p sl="it">Deze Grondwet is onder meer noodzakelijk om een gemeenschappelijk buitenlands beleid te krijgen. Dat heeft u goed gezegd, premier Prodi, een gemeenschappelijk buitenlands beleid waaraan wij zo’n grote behoefte hebben, vooral op dit moment van internationale crisis.</p>
      <p sl="it">Ik profiteer van deze gelegenheid om een woord van dank uit te spreken tot al degenen - om te beginnen de ongeveer 8000 Italianen - die in de wereld actief zijn voor vredesmissies, met name in Afghanistan, Libanon en Palestinië. Dat zijn belangrijke missies die in Italië sterk worden gesteund door alle politieke groeperingen, met enige gênante uitzonderingen, mijnheer Prodi, in uw eigen regeringscoalitie.</p>
      <p sl="it">Terugkomende tot de Grondwet wil ik mijn spijt betuigen maar ook een wens uiten. Mijn spijt is dat het niet mogelijk is gebleken onze christelijke wortels in de tekst te vermelden. Mijn wens is dat wij snel komen tot goedkeuring van de Grondwet. Ik ben ervan overtuigd dat Italië ook dit keer zijn steentje zal bijdragen.</p>
    </intervention>
    <intervention id="2-213" speaker_id="2053" name="Johannes Voggenhuber" is_mep="True" mode="spoken">
      <p sl="de">Mijnheer de Voorzitter, hoe vaak heb ik mijzelf de afgelopen maanden niet de vraag gesteld “Waar blijft Romano Prodi?” Waar blijven de regeringen die de Grondwet verdedigen? Vandaag hebt u die vragen beantwoord, mijnheer de minister-president! Op de barricaden ben ik Romano Prodi weer tegengekomen, weliswaar in een laat stadium, maar toch. U heeft zich een voorstander van consensus betoond en bent uit het cordon van regeringen gestapt dat de historische verantwoording voor Europa elke dag opnieuw voor wat wisselgeld wil inruilen.</p>
      <p sl="de">U heeft gezegd dat wij de argumenten van anderen moeten respecteren, mijnheer de minister-president. Dan zou ik graag van u willen weten: wie zijn die anderen? Als u op de burgers van Europa doelt, inclusief degenen die tegengestemd hebben, maak ik mij geen zorgen. Wij weten immers wat zij willen: meer democratie, meer transparantie, meer sociale verantwoordelijkheid, een beter Europa en een overtuigende grondwet. Of doelt u op de regeringen die de crisis in het ratificatieproces misbruiken om ons weer hun oude hebzucht en machtswellust voor te schotelen? Dat zijn de regeringen die weer terug willen naar alles wat wij in het kader van de Conventie afgenomen hebben van degenen die de ontevredenheid van de burgers bewust op Europa afwentelen om hun macht uit te kunnen oefenen zonder Europese democratie, zonder sociale dimensie en zonder een gemeenschappelijke rol in de wereld. Ik doel daarmee op degenen die de oude machtstrijd tussen het Europa van de politieke wandelgangen en het Europa van de burgers weer nieuw leven in willen blazen.</p>
      <p sl="de">U heeft gezegd dat wij compromissen nodig hebben en ook dat brengt een brandende vraag met zich mee. Het compromis dat uit de twaalf vragen naar voren komt, is een compromis dat een historische leugen over Europa vertelt. Het is namelijk ook van groot belang dat wij niet alleen de letter, maar ook de geest van de Grondwet in stand houden. Ik ben u bijzonder dankbaar dat u dat onder onze aandacht heeft gebracht, mijnheer de minister-president. Als wij nu beweren dat wetten niet langer wetten, maar verordeningen heten, ontnemen wij de mensen hun aanspraken op hun democratische legitimiteit. Wat de inhoud betreft, gaat het namelijk nog steeds gewoon om wetten. Als wij het beginsel van het Europees recht verloochenen, zijn wij op de verkeerde weg. Dat recht blijft namelijk op de achtergrond aanwezig en de Europese minister van Buitenlandse Zaken doet inhoudelijk precies wat wij oorspronkelijk voorzien hebben. Het compromis mag dus geen bluf en geen leugen zijn. Wij moeten ook vechten voor de geest van de Grondwet!</p>
      <a text="(Applaus)"/>
    </intervention>
    <intervention id="2-214" speaker_id="28977" name="Roberto Musacchio" is_mep="True" mode="spoken">
      <p sl="it">Premier Prodi, juist omdat ik voor Europa dezelfde passie koester als u, ben ik ervan overtuigd dat, als wij het grondwetgevingsproces opnieuw van de grond willen krijgen, er een nieuw, op democratie en rechten gegrondvest elan moet komen. Ik ben er steeds meer van overtuigd dat de intergouvernementele logica niet de oplossing van de problemen vormt, maar slechts een deel daarvan, en dat wij het risico lopen een miniverdrag of zelfs een Europa met twee snelheden te creëren.</p>
      <p sl="it">Het zijn de burgers en de parlementen die het heft in handen moeten nemen. Daarbij moet er een nieuw constituerend mandaat worden toevertrouwd aan het Europees Parlement. Er moet een nieuwe tekst worden opgesteld en er moet daarover een Europees referendum plaatsvinden. Wij moeten de tekst en de context veranderen.</p>
      <p sl="it">In het middelpunt daarvan moeten duidelijk opeisbare, voor het Europees burgerschap kenmerkende rechten worden geplaatst, zoals het recht op werk en het arbeidsrecht, rechten waaruit duidelijk blijkt dat het in Europa normaal is om een goede en duurzame baan te hebben en niet al die onzekere banen die men wil invoeren met de flexizekerheid.</p>
      <p sl="it">Er moet een zeker recht op milieu komen, een recht dat vraagt om innoverend beleid, gebaseerd op samenwerking en multipolaire visies van het soort dat moet leiden tot de ratificatie van het post-Kyoto-proces en niet alleen tot de logica van handelsconcurrentie!</p>
      <p sl="it">Er moet een uit de afwijzing van oorlog voorkomend recht op vrede komen. De Unie moet zich baseren op dat soort waarden en deze actief toepassen in het kader van een eigen buitenlands beleid!</p>
      <p sl="it">Er is een nieuw Europa nodig. Alleen zo’n Europa is mogelijk, maar ook steeds noodzakelijker. Vanuit de bevolking en met de parlementen kunnen wij dat Europa opbouwen!</p>
    </intervention>
    <intervention id="2-215" speaker_id="4383" name="Paul Marie Coûteaux" is_mep="True" mode="spoken">
      <p sl="fr">Mijnheer de Voorzitter, bijna precies twee jaar geleden was het Franse "neen" de doodsteek voor de Europese Grondwet. Daarna werd dit nog eens bevestigd door Nederland, het Verenigd Koninkrijk en daarna kwam nog de weigering van Tsjechië en Polen. Er was ook enig enthousiasme, het enthousiasme van de enige twee landen die via een referendum "ja" hadden gestemd: Luxemburg en Spanje. In Spanje heeft echter slechts 32 procent van de ingeschreven kiezers steun gegeven aan de tekst. Kortom, het was een mislukking, en daarna is het grondwettelijk proces helemaal vastgelopen. Voor die mislukking zijn we vooral Frankrijk dank verschuldigd zijn.</p>
      <p sl="fr">Vanaf dat moment was het voor ons, voorstanders van een onafhankelijk Frankrijk, voor wie ik nu het woord voer, duidelijk dat Frankrijk misleid en de Fransen bedrogen moesten worden! En toen nam men zijn toevlucht tot een gigantische list. Tijdens de presidentsverkiezingen werden twee kandidaten van tevoren uitgekozen om ervoor te zorgen dat de verkozen persoon, met een nieuw mandaat, "ja" zou kunnen zeggen waar de Fransen "neen" wilden zeggen. Dat is de betekenis van het onuitstaanbaar gebaar dat de heer Sarkozy maakte toen hij zich op de dag van zijn installatie nog naar mevrouw Merkel haastte.</p>
      <p sl="fr">U moet weten dat dit "ja" de Fransen werd ontfutseld via de omweg van de presidentsverkiezingen en dat dit dus een onwettig "ja" is. Ik weet best dat alles onderling geregeld wordt, in het kleine, stille aquarium waar het krioelt van de Brusselse oligarchieën en waar een nieuwe tekst zal worden bekokstoofd. Alleen zal die tekst dan zeker niet de naam grondwet krijgen maar "institutionele hervorming" heten, wat op hetzelfde neerkomt.</p>
      <p sl="fr">De neen-stemmers zijn echter nog niet dood. De heer Barroso mag zich niet vergissen, evenmin als u, mijnheer Prodi. Vroeg of laat zal Frankrijk opnieuw zijn stem verheffen, want Frankrijk hecht veel belang aan zijn vrijheden, tegen alles in. Die vrijheden, de nationale vrijheden, zullen overwinnen, ondanks uw armetierig gekonkel.</p>
    </intervention>
    <intervention id="2-216" speaker_id="24029" name="Koenraad Dillen" is_mep="True" mode="spoken">
      <p sl="nl">Voorzitter, eerste minister, meer dan wie ook in Europa kent u het functioneren van de Europese instellingen. Door uw vroegere functie als voorzitter van de Commissie bent u dan ook goed geplaatst om te weten waarom de Europese burgers vandaag het huidige Europa meer en meer de rug toekeren. Bureaucratie, overreglementering, geen enkel respect voor het subsidiariteitsbeginsel, politieke correctheid, geen respect voor de christelijke erfenis van Europa en de obsessie om het islamitische Turkije toe te laten tot de EU hebben ervoor gezorgd dat de meeste Europeanen het Europese ideaal van de founding fathers vandaag gelijkstellen met een opdringerige superstaat die niet meer luistert naar de wil van de burgers.</p>
      <p sl="nl">Wij hebben de laatste jaren enkele frappante voorbeelden van de opzettelijke doofheid van het officiële Europa gekregen. In Frankrijk en Nederland hebben de burgers in een democratisch referendum "nee" tegen de Europese superstaat gezegd. Niettemin gaat het Duitse voorzitterschap gewoon door op de ingeslagen weg. Voor Angela Merkel, en ik vrees ook voor u als lid van de Europese Raad, telt de wil van de bevolking niet. Alle opiniepeilingen wijzen ook uit dat de Europeanen wel bevriend willen zijn met de Turken, maar niet willen dat een niet-Europees en islamitisch land lid wordt van onze Unie. En ook daar gaat men verder op de ingeslagen weg.</p>
      <p sl="nl">Maar maakt u zich geen illusies. Deze weigering om naar de noden en verzuchtingen van de Europeanen te luisteren, zal zich bij een volgende gelegenheid opnieuw tegen het officiële Europa keren, en dan moet men niet komen klagen, mocht de burger weer eens "fout" stemmen, zoals dat heet.</p>
      <p sl="nl">Tenslotte nog dit, meneer de eerste minister, de regering van mijn land heeft zich de voorbije week te schande gemaakt door om commerciële redenen een bezoek van de Dalai Lama aan België te verbieden. Niemand wil China voor het hoofd stoten. Erst das Fressen und dan die Moral heet het dan. Ik hoop dan ook dat u binnen de Europese Raad het woord zult nemen om deze laffe houding van uw regering, die graag de mond vol heeft over mensenrechten, maar als het erop aankomt de eigen economische belangen laat primeren, op de korrel te nemen en België in deze zaak te veroordelen. Als het Europa menens is met de verdediging van de mensenrechten, moet het ook de hypocrisie van sommige lidstaten durven veroordelen.</p>
    </intervention>
    <intervention id="2-217" speaker_id="1253" name="De Voorzitter" is_mep="True" mode="spoken">
      <p sl="nl">Mijnheer Dillen, u hebt mij persoonlijk aangesproken. Ik heb gisteren hier in de plenaire vergadering al een standpunt ingenomen. Ik zal niemand toestaan een gesprek tussen de Dalai Lama en de Voorzitter van het Europees Parlement te verhinderen. Er is een brief onderweg. Ik verwacht een antwoord daarop en zal te zijner tijd op deze zaak terugkomen.</p>
    </intervention>
    <intervention id="2-218" speaker_id="28196" name="Irena Belohorská" is_mep="True" mode="spoken">
      <p sl="sk">Premier Prodi, ik wil u hier van harte welkom heten.</p>
      <p sl="sk">U bent een politicus met een schat aan ervaring, ervaring met het geven van leiding aan zowel een land en als de Europese Commissie, waar u voorzitter van bent geweest. Ik wil benadrukken dat als de Europese Unie in de toekomst succesvol wil zijn, het noodzakelijk is een Grondwettelijk Verdrag aan te nemen.</p>
      <p sl="sk">Onlangs vierden wij de vijftigste verjaardag van de ondertekening van het Verdrag van Rome. Dit jubileum herinnert ons eraan dat er in de tussenliggende jaren veel is veranderd en dat er nog steeds Verdragen van kracht zijn die gewijzigd moeten worden. De Europese Gemeenschap bestond in die tijd uit zes landen en was in eerste instantie een economisch blok. Vandaag de dag bestaat de Europese Unie uit zevenentwintig lidstaten waaronder twaalf postcommunistische landen. De vorm van de huidige Europese Unie verschilt substantieel van die van 1957.</p>
      <p sl="sk">De Verdragen zijn nu al vijftig jaar oud en niet meer transparant. Ze zijn geschreven in een gecompliceerde taal en kunnen zelfs als achterhaald worden beschouwd. Het is van wezenlijk belang om een nieuw Grondwettelijk Verdrag en nieuwe, duidelijke spelregels aan te nemen. Wij moeten ons realiseren dat de hervormingen die in het Grondwettelijk Verdrag worden voorgesteld - zoals rechtspersoonlijkheid, in bindende voorschriften verankerde fundamentele mensenrechten, de functie van procureur-generaal, hervormingen van de instellingen en het wetgevingsproces - veranderingen zijn die de Europese Unie vooruit kunnen helpen. Het is hoog tijd de denkpauze te beëindigen en actief te worden.</p>
      <p sl="sk">Premier Prodi, ik wil u bedanken voor het vertrouwen dat u in Slowakije hebt gesteld in een tijd waarin dit land begon aan wat u omschreef als een lange reis. Slowakije is een jonge nieuwe lidstaat van de Europese Unie en vertrouwt u op dezelfde manier waarop het Italië en de Europese Unie vertrouwt, als het gaat om het wijzigen van de spelregels.</p>
    </intervention>
    <intervention id="2-219" speaker_id="4542" name="Timothy Kirkhope" is_mep="True" mode="spoken">
      <p sl="en">Mijnheer de Voorzitter, eerste minister, we debatteren vandaag opnieuw over grondwetten en instellingen, terwijl de burgers van Europa echt veel meer geïnteresseerd zijn in banen, welvaart, milieu en armoede in de wereld.</p>
      <p sl="en">Het is een mythe dat de Europese Unie in een crisis verkeert of verlamd is en niet in staat is besluiten te nemen. Enkele regeringen gebruiken deze mythe als excuus om te eisen dat de Grondwet weer op tafel komt. Ik weet dat u dit ook vindt, eerste minister.</p>
      <p sl="en">Het is geen constitutionele crisis. Zelfs de Britse regering heeft gezegd dat de EU besluiten kan nemen op basis van de huidige Verdragen. De denkpauze na het Franse en Nederlandse ‘nee’ had in mijn ogen moeten worden gebruikt om eens heel lang en goed te kijken naar de redenen waarom de Grondwet is verworpen. In plaats daarvan lijken de discussies zich nu uitsluitend te richten op de vraag welke onderdelen van de Grondwet hoe dan ook kunnen worden behouden.</p>
      <p sl="en">Ik ben iemand die gelooft in het lidmaatschap van zijn land van de Europese Unie en in het positieve potentieel van Europa, en mij doet dit debat dan ook verdriet. Ik heb altijd geloofd dat het nodig was de besluitvormingsprocessen en de instellingen van Europa te vereenvoudigen en transparanter te maken, zoals met de Verklaring van Laeken werd beoogd. De uitbreiding van de EU mag dan om enkele wijzigingen in de bestaande Verdragen vragen, of van tijd tot tijd om nieuwe verdragen, maar ik accepteer niet dat deze Grondwet nodig is. Evenmin is hij momenteel wenselijk.</p>
      <p sl="en">Er bestaat geen twijfel dat het Britse volk een referendum zal eisen over een eventueel nieuw verdrag met extra bevoegdheden voor de EU. Mijn partij zal die eis steunen. We zullen de komende weken met grote belangstelling het optreden van de Britse regering volgen. De heer Blair zal aan de vooravond van zijn aftreding aanwezig zijn op de Top in Brussel. Hij mag geen verplichtingen aangaan voor zijn opvolger in diens afwezigheid. De heer Brown zou erop moeten staan de Top samen met de heer Blair bij te wonen, en zou de volle verantwoordelijkheid moeten nemen voor alles waar zijn regering haar handtekening onder zet.</p>
      <p sl="en">Ik hoop dat de heer Brown zich in zijn optreden in de moeilijke tijden die vlak voor ons liggen, zal laten leiden door dit soort realisme.</p>
    </intervention>
    <intervention id="2-220" speaker_id="1253" name="De Voorzitter" is_mep="True" mode="spoken">
      <p sl="nl">Dank u, mijnheer Kirkhope. Voor zover ik weet heeft de Britse premier nauw contact met Gordon Brown!</p>
    </intervention>
    <intervention id="2-221" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter, eerste minister Prodi, uw aanwezigheid hier vandaag in dit Parlement is een zeer goede zaak, niet alleen omdat u de regeringsleider van uw land bent, maar ook omdat u heel veel voor Europa heeft betekend.</p>
      <p sl="de">U heeft over het buitenlands beleid gesproken, mijnheer Prodi, en daar ben ik u bijzonder dankbaar voor. Er zijn veel afgevaardigden in dit Parlement die juist in deze periode van mening zijn dat wij een gemeenschappelijk standpunt ten opzichte van Rusland in moeten nemen. Aan de andere kant zijn er ook veel mensen die zeggen dat wij Amerika geen dominante rol mogen laten vervullen. Wij hebben een sterk Europa nodig. Wij zijn het er allemaal over eens dat India, China en Brazilië sterker en sterker worden, en vragen ons af of wij daar onze belangen niet beter kunnen behartigen. Dan is er het probleem in het Midden-Oosten waar wij zo meteen over zullen discussiëren. Commissaris Ferrero-Waldner heeft inmiddels al haar plaats ingenomen. Hoe kunnen wij op al die punten een Europese bijdrage leveren als wij niet over een gemeenschappelijk buitenlands en veiligheidsbeleid beschikken? En hoe moet een dergelijk beleid vormgegeven worden als wij in de toekomst geen duidelijk herkenbaar persoon hebben die al onze belangen vertegenwoordigt en als aanspreekpunt fungeert?</p>
      <p sl="de">Ik verzoek u om met name op dit punt voet bij stuk te houden, mijnheer de eerste minister! U heeft volledig gelijk als u zegt dat niet elk verdrag een goed verdrag is. Wij hebben een verdrag nodig dat verder gaat dan de minimumvereisten, zodat Europa concrete vooruitgang kan boeken. Ik wens u alle succes, mijnheer de eerste minister!</p>
    </intervention>
    <intervention id="2-222" speaker_id="28420" name="Lapo Pistelli" is_mep="True" mode="spoken">
      <p sl="it">Mijnheer de Voorzitter, dames en heren, in 1968 circuleerde de leus: “wees realistisch, vraag het onmogelijke”. Vandaag zouden we moeten zeggen: “wees realistisch, vraag wat nodig is om te voorkomen dat dit project van Europa, waarvan u allen de tijdelijke bewakers bent, in de grond wordt geboord”. Mocht het Europees Parlement zich in 2009 voor nieuwe verkiezingen aanmelden zonder een overtuigend institutioneel antwoord, zou heel Europa in een onherroepelijke legitimiteitscrisis belanden, terwijl de burgers vandaag juist in staat zouden moeten zijn om te kiezen op grond van een duidelijk model, zoals u dat hebt gedefinieerd.</p>
      <p sl="it">Het Parlement heeft zich hier vele malen over uitgesproken en het woord is thans aan de Raad. Premier Prodi moet weten dat hij hier vandaag niet alleen zijn eigen land vertegenwoordigt maar al die Europeesgezinden die de hoop op meer integratie niet hebben opgegeven.</p>
      <p sl="it">Ter afsluiting wijs ik nog op één ding: wie vandaag niet ja zegt, mag er best uitstappen. De anderen kunnen dan ongedwongen verder gaan. Wij moeten niet vergeten dat Europa gecreëerd is door een kopgroep van landen, en het is niet gezegd dat Europa morgen met precies dezelfde methode nieuw leven kan worden ingeblazen.</p>
    </intervention>
    <intervention id="2-223" speaker_id="21817" name="Mario Borghezio" is_mep="True" mode="spoken">
      <p sl="it">Mijnheer de Voorzitter, dames en heren, premier Prodi presenteert zich hier als oud-voorzitter van de Commissie met een heel negatieve balans: uitbreiding, euro, China, hervormingen. Het lijkt wel de balans van het staatsbedrijf waar hij indertijd leiding aan gaf! Waarom heeft u bijvoorbeeld vandaag niet de moed opgebracht om te praten over de institutionele veranderingen in ons land, aangezien u zo overloopt van enthousiasme over de superfederalistische Europese Grondwet? Wanneer besluit u om het federalisme toe te kennen waar het noorden van Italië al zo lang om vraagt? Dat is een kwestie van vrijheid en consequent zijn!</p>
      <p sl="it">De heer Schulz heeft u vergeleken met de Tijgerkat. Dat lijkt een flater, maar hij heeft juist midden in de roos geschoten. Alleen een grote Tijgerkat als u slaagt erin te regeren met politieke partijen die nog de sikkel en hamer als symbool hanteren, terwijl u bezig was met de opening naar landen die zich hadden bevrijd van het communisme. U slaagt er zelfs in te regeren, ook al hebt u maar een derde van de politieke consensus in ons land.</p>
      <p sl="it">Maar vanuit de hemel kijken Sturzo en De Gasperi op ons neer en misschien schamen ze zich wel voor die vertegenwoordigers van ons land, die helemaal vergeten zijn dat de founding fathers zich zo hebben ingespannen voor een Europa van de volkeren en de regio’s, niet van de lobby’s. Uw geestelijke horizon, premier Prodi, is die van Goldman Sachs, niet die van kerktorens en kathedralen, waarmee wij redeneren.</p>
    </intervention>
    <intervention id="2-224" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">Mijnheer de Voorzitter, mijnheer Prodi, het is onze ambitie om de Europese opbouw verder te zetten. We hebben inderdaad een kans gemist. Toen het Grondwettelijk Verdrag werd afgewezen, dachten veel Fransen dat ze het liberale Europa hadden tegengehouden. Op die manier wilden ze het sociale en ecologische Europa een duwtje in de rug geven. We weten nu echter dat het omgekeerde is gebeurd. Het "neen" heeft onze instellingen lamgeslagen, en ik ben het eens met mijnheer Prodi wanneer hij zegt dat we de baby niet met het badwater mogen weggooien.</p>
      <p sl="fr">Europa heeft een grondwet nodig, en het compromis dat door de Conventie werd bereikt moet opnieuw op tafel gelegd en verbeterd worden. Als men met een miniverdrag zoals de nieuwe Franse president voorstelt, het grondwettelijk compromis en het Handvest van de grondrechten bedoeld, dan wordt het ‘ja’, ‘ja’ tegen een minister van Buitenlandse Zaken. Maar, mijnheer Prodi, welk gewicht kan die minister in de schaal leggen als er geen echt Europees buitenlands beleid is?</p>
      <p sl="fr">Ja, mijnheer Prodi, het verdrag moet nog verbeterd worden. Als het een op minimaal verdrag wordt, dat stiekem wordt geratificeerd, zou dat onaanvaardbaar zijn. De toekomst van Europa is een zaak van de Europeanen. Daarom zeggen wij ‘ja’ tegen een Europees referendum, dat overal, in alle zevenentwintig lidstaten op het zelfde moment - en waarom ook niet, tijdens de volgende Europese verkiezingen - georganiseerd wordt!</p>
      <p sl="fr">Wij zeggen ‘ja’ opdat Europa de uitdagingen van deze tijd aan kan - waarbij ik met name denk aan de klimaatverandering - uitdagingen die ons leven op ingrijpende wijze zullen veranderen. Ik ben er van overtuigd dat onze burgers deze uitdagingen zullen begrijpen en dit prachtige Europese project vooruit zullen helpen.</p>
    </intervention>
    <intervention id="2-225" speaker_id="28974" name="Umberto Guidoni" is_mep="True" mode="spoken">
      <p sl="it">Mijnheer Prodi, dames en heren, het proces voor de goedkeuring van de Europese Grondwet kan niet herleid worden tot een reeks amendementen op bestaande verdragen, maar moet belangrijke sociale aspecten behelzen die er nu niet in zitten! Europa moet in staat zijn de grote uitdagingen aan te gaan die de rechten van de burgers, de levenskwaliteit, de gezondheid en de toekomst van de bevolking in gevaar brengen.</p>
      <p sl="it">Tegenover verschijnselen als bedrijfsverplaatsing, uitputting van waterbronnen, de tomeloze vraag naar energie in de wereld en de klimaatveranderingen, zijn de afzonderlijke staten vleugellam en niet bij machte om winnende strategieën te formuleren. Alleen met optreden op continentaal niveau en nog liever op planetair niveau is er hoop op succes, een succes dat wij niet kunnen missen.</p>
      <p sl="it">Het is belangrijk dat Europa een voortrekkersrol speelt in de wereld, in de eerste plaats in politiek opzicht, omdat Europa een baken moet zijn voor een inclusief sociaal beleid en een opvangbeleid dat als model kan dienen voor de rest van de wereld, maar ook op het gebied van de technologische keuzen en de toekomstscenario’s, met name in de sector van duurzame energie.</p>
      <p sl="it">Vijf leden van de belangrijkste fracties van het Europees Parlement hebben een schriftelijke verklaring ondertekend waarin wordt gehamerd op de noodzaak dat Europa een nieuwe weg inslaat, gebaseerd op waterstof. Dat zou een heuse industriële, technologische en maatschappelijke revolutie teweegbrengen en duurzaamheid voor de lange termijn garanderen. U heeft daarop gezinspeeld, en ik geloof dat dit één van de voorbeelden is waarin Europa een hoofdrol op het wereldtoneel kan en moet spelen.</p>
      <p sl="it">Concluderend, er is geen behoefte aan een compromis dat ten koste van alles bereikt moet worden. Wel is het belangrijk dat de echte problemen, die miljoenen burgers aangaan, worden aangepakt. Alleen zo zullen de Europeanen zich aangesproken voelen door de droom van een verenigd Europa.</p>
    </intervention>
    <intervention id="2-226" speaker_id="28587" name="Georgios Karatzaferis" is_mep="True" mode="spoken">
      <p sl="el">Mijnheer de Voorzitter, het is hoog tijd dat er een eind komt aan de necrologie over de Europese grondwet. Die is dood. Laten wij naar de mensen toegaan om te zien wat de behoeften zijn van Europa:</p>
      <p sl="el">honderd miljoen Europeanen leven onder de armoedegrens;</p>
      <p sl="el">de criminaliteit rijst in alle Europese hoofdsteden de pan uit;</p>
      <p sl="el">illegale immigratie steekt overal de kop op.</p>
      <p sl="el">De mensenrechten worden echter ook flink op de proef gesteld door zichtbare en onzichtbare camera’s.</p>
      <p sl="el">Mijnheer Prodi, u was vijf jaar lang voorzitter van de Europese Commissie. Zegt u mij eens waar de oostgrens van Europa loopt. Gisteren bevonden twee volledig bewapende onderzeeërs zich ten westen van het eiland Samos, dicht bij Mykonos. Wat zal er morgenvroeg gebeuren? Het is duidelijk dat, wat Turkije betreft, een vonk volstaat om de oorlog te doen ontvlammen.</p>
      <p sl="el">Daarom moet u initiatieven nemen voor de toekomst van Europa. Anders zal het eengemaakt Europa hetzelfde lot beschoren zijn als de Heilige Alliantie twee eeuwen geleden.</p>
      <p sl="el">Wij hoeven geen superstaat op te richten. Wij moeten er alleen voor zorgen dat de democratie en het welzijn van onze volkeren worden beschermd. Deze worden immers ondermijnd en met voeten getreden door het kapitaal en de Centrale Bank. Het doel van Europa moet de burger zijn, en niet meer macht voor het kapitaal.</p>
    </intervention>
    <intervention id="2-227" speaker_id="23821" name="József Szájer" is_mep="True" mode="spoken">
      <p sl="hu">De critici van de Europese Unie verwijten de Europese Unie vaak dat zij te sterk is, zich in te veel zaken mengt. Ik ben ervan overtuigd dat juist het tegenovergestelde het geval is. Wij, de lidstaten die zich onlangs hebben aangesloten bij de Europese Unie, zien dat we een sterker en daadkrachtiger Europa nodig hebben, een Europa dat de middelen heeft om zich van zijn taken te kwijten. Daarvoor hebben we een gemeenschappelijk energiebeleid nodig, een gemeenschappelijk migratiebeleid, een gemeenschappelijke strijd tegen het terrorisme en gesynchroniseerde milieubescherming.</p>
      <p sl="hu">Dit alles is nodig om de vier fundamentele vrijheden van de Europese Unie te verdedigen en tevens de steun van de burgers voor al deze doelen te winnen. Velen kijken naar deze Grondwet alsof het een einddoel op zich is. In werkelijkheid moeten wij oplossingen zien te vinden en het Grondwettelijk Verdrag is niets anders dan een hulpmiddel om deze doelen te verwezenlijken.</p>
      <p sl="hu">We kunnen de steun van de burgers in Europa voor het Grondwettelijk Verdrag pas terugkrijgen als Europa in staat zal blijken de gemeenschappelijke doelen te realiseren. Met het oog hierop is het natuurlijk ook uitermate belangrijk dat wij de gemeenschappelijke wortels van Europa, die in het christendom gelegen zijn, openlijk erkennen, en dat dit tevens in de Europese Grondwet wordt vermeld. We moeten de gemeenschappelijke Europese waarden met betrekking tot de vrijheidsrechten en de bescherming van de rechten van minderheden uitdragen. We moeten de steun van de Europese burgers voor dit Grondwettelijk Verdrag zien te winnen, niet als einddoel maar als hulpmiddel waarmee we gezamenlijk de doelen kunnen bereiken die vijftig jaar geleden zijn gesteld.</p>
    </intervention>
    <intervention id="2-228" speaker_id="28149" name="Poul Nyrup Rasmussen" is_mep="True" mode="spoken">
      <p sl="en">Mijnheer de Voorzitter, eerste minister, iedereen die de Amerikaanse president tijdens de persconferentie na de Top met de Europese Unie heeft horen zeggen dat ‘we een aardige ontmoeting met deze mensen van de Europese Unie hebben gehad’, zal zich afvragen of hij aan de heer Barroso, kanselier Angela Merkel of aan iemand anders dacht. Niemand die de Amerikaanse president heeft gezien of gehoord, kan eraan twijfelen dat we één stem voor de Europese Unie nodig hebben, en dat is de reden waarom we u bedanken voor de duidelijke taal in uw toespraak vandaag. Zij die in het Midden-Oosten zijn geweest, zullen er evenmin aan twijfelen dat we één stem voor de Europese Unie nodig hebben.</p>
      <p sl="en">Eerste minister Prodi, in het Europees Parlement spreken is één ding - dat weten wij allemaal, want dit is niet de moeilijkste plaats om voor een beter verdrag te pleiten - maar in een intergouvernementele conferentie spreken wanneer de harde noten gekraakt moeten worden en men oog in oog met elkaar komt te staan, is wat anders.</p>
      <p sl="en">Ik weet dat u een sterke en vastberaden eerste minister bent. We respecteren u. Houdt u voet bij stuk, eerste minister, en dan zullen wij voet bij stuk houden, samen met u, namens de Europese Sociaal-democraten en de progressieve krachten in heel Europa. Ik denk dat u een grote meerderheid achter u krijgt, die met u voet bij stuk houdt ten behoeve van de Europeanen en hun toekomst.</p>
    </intervention>
    <intervention id="2-229" speaker_id="1253" name="De Voorzitter" is_mep="True" mode="spoken">
      <p sl="nl">Dat waren de woorden van een voormalig premier die nu lid van het Europees Parlement is.</p>
    </intervention>
    <intervention id="2-230" speaker_id="4740" name="Marco Cappato" is_mep="True" mode="spoken">
      <p sl="it">Mijnheer de Voorzitter, dames en heren, de toekomst van Europa ligt in zijn wortels, en voor ons radicalen komt dat neer op het manifest van Ventotene. Daarin wordt gezegd dat het noodzakelijk is om vrede, democratie en welvaart te veroveren door de dimensie van de nationale staat voorbij te streven.</p>
      <p sl="it">Europa hervormen betekent vandaag de dag dat wij dit project aanbieden aan de volkeren van de overkant, van de andere oever van de Middellandse Zee. Daarom moet ook voor hen het individuele recht op democratie bepleit worden, door middel van toetreding van de democratische landen: te beginnen bij Turkije, maar in perspectief ook Israël, Marokko en de anderen. U had het over de kopgroep. Voor ons is er alleen sprake van een kopgroep als deze de deuren van Europa niet dichtslaat.</p>
      <p sl="it">Een ander punt: wij stellen voor dat elk plan voor hervorming wordt voorgelegd in een referendum aan het Europese volk als zodanig. Dus geen afzonderlijke nationale referenda, maar één volksraadpleging voor de burgers van het Europese vaderland, tegen het neogaullistische Europa van de nationale vaderlanden.</p>
      <p sl="it">Ter afsluiting: er heeft zich een voorbeeld voorgedaan van hoe wij als Unie sterk optreden als wij vertrouwen in onszelf hebben. Ik doel op de presentatie van de resolutie over het moratorium van de doodstraf in de Algemene Vergadering die momenteel in de Verenigde Naties gehouden wordt. Hoedt u echter, mijnheer de Voorzitter, voor de sabotage die sommigen momenteel plegen. Kijkt u maar naar de officiële mededeling van de Raad Algemene Zaken en Externe Betrekkingen en de bureaucratie van de Raad. Na de laatste Raad Algemene Zaken en Externe Betrekkingen betekent dit dat men de boel aan het saboteren is. Mijnheer de Voorzitter, wij moeten proberen daar een stokje voor te steken.</p>
    </intervention>
    <intervention id="2-231" speaker_id="23717" name="Genowefa Grabowska" is_mep="True" mode="spoken">
      <p sl="pl">Hartelijk dank, mijnheer de Voorzitter. Mijnheer de Voorzitter, mijnheer Prodi, dames en heren, het is zonneklaar dat wij behoefte hebben aan een efficiënte en goed geordende Europese Unie, aan een Unie die democratisch is en dicht bij haar burgers staat, aan een solidaire Unie die gebaseerd is op een Grondwettelijk Verdrag. We hebben een Unie nodig naar het voorbeeld dat de heer Prodi ons vandaag heeft beschreven. Ik ben hem daar bijzonder dankbaar voor.</p>
      <p sl="pl">Ik zou graag van de gelegenheid gebruik maken om mijn waardering uit te drukken voor de solidariteit die de Europese Unie onlangs heeft getoond met mijn land, Polen, bij de tenuitvoerlegging van haar communautaire beleid voor de landen in Oost-Europa. De Poolse burgers zijn zich hier ten volle van bewust en waarderen deze houding. De Poolse burgers begrijpen ook dat zij zich, op hun beurt, solidair moeten opstellen in aangelegenheden die belangrijk zijn voor Europa als geheel. Dat is zo omdat 68 procent van mijn landgenoten het lidmaatschap van de Europese Unie als een positieve zaak beschouwt en zelfs meer Europa wil. Meer dan 60 procent van de Poolse bevolking is voorstander van een Grondwettelijk Verdrag.</p>
      <p sl="pl">Daarom zou ik u willen vragen, mijnheer Prodi, om te garanderen dat de Europese Raad tijdens de aanstaande top ook rekening houdt met de mening van de Europese burgers. Het is per slot van rekening voor de Europese burgers dat deze fantastische constructie, de Europese Unie genaamd, tot stand komt - niet voor de regeringen.</p>
    </intervention>
    <intervention id="2-232" speaker_id="1253" name="De Voorzitter" is_mep="True" mode="spoken">
      <p sl="nl">Wij bedanken de Italiaanse premier! U hebt gezien dat de grote meerderheid van het Europees Parlement uw opvattingen deelt. Belangrijk in de komende weken is dat we deze opvattingen ook in de praktijk brengen. We wensen u, premier, veel succes daarbij, met name tijdens de top vandaag over een maand, op 21 en 22 juni in Brussel.</p>
      <p sl="nl">Het debat is gesloten.</p>
      <a text="(Applaus)"/>
      <p sl="nl">Schriftelijke verklaringen (artikel 142)</p>
    </intervention>
    <intervention id="2-233" speaker_id="2309" name="Richard Corbett" is_mep="True" mode="written">
      <p sl="en">Als gekozen politici moeten we naar de mensen luisteren, naar alle mensen. Sommigen, zoals de heer Farage, willen slechts naar enkele mensen luisteren, naar degenen die ‘nee’ hebben gestemd in Frankrijk en Nederland. Anderen willen alleen luisteren naar degenen die ‘ja’ hebben gezegd in de achttien landen die het Grondwettelijk Verdrag hebben geratificeerd.</p>
      <p sl="en">Gelukkig wil een meerderheid in dit Parlement en van de regeringen van de lidstaten naar iedereen luisteren, de meningsverschillen overbruggen en een oplossing vinden die door alle zevenentwintig lidstaten kan worden geratificeerd.</p>
      <p sl="en">Het Europees Parlement, dat het Grondwettelijk Verdrag met grote meerderheid heeft goedgekeurd, wil natuurlijk zo veel mogelijk van de hervormingen in het Grondwettelijk Verdrag redden. Het is volkomen begrijpelijk dat het Parlement zo weinig mogelijk van het Verdrag wil opofferen, maar uiteindelijk moet er wel genoeg overblijven om te verzekeren dat alle landen ermee kunnen instemmen.</p>
    </intervention>
    <intervention id="2-234" speaker_id="28637" name="Alexandra Dobolyi" is_mep="True" mode="written">
      <p sl="nl">Wat betekent Europa eigenlijk voor ons? Een gemeenschap zonder grenzen, gebaseerd op vrede, vrijheid en democratie, die zich inzet voor een grotere welvaart voor de burgers die er leven, en die tevens de solidariteit tussen de lidstaten weet te bewerkstelligen.</p>
      <p sl="nl">We hebben grote uitdagingen voor de boeg! We moeten een adequaat actieplan voor Europa uitstippelen, waarmee het kader en het beleid voor de werking van Europa worden bepaald en vorm wordt gegeven aan het Europa waarin we in de toekomst graag willen leven en vooruitkomen. Het is van belang dat we de eenheid, die we na decennia hebben weten te bereiken als resultaat van volhardend werk, behouden en doorgeven aan volgende generaties.</p>
      <p sl="nl">Ik vind het belangrijk dat we het unieke karakter en de uiteenlopende tradities van alle zevenentwintig lidstaten van de Europese Unie behouden, maar ik wil wel benadrukken dat we talloze doelen niet ieder voor zich maar uitsluitend gezamenlijk kunnen bereiken.</p>
      <p sl="nl">Met het oog hierop is het onze plicht onze historische grieven terzijde te schuiven en ons Europa een nieuw fundament te geven. Wij hebben belang bij een sterke Europese Unie, een Unie die effectief kan optreden in alle uitdagingen die wij vandaag de dag het hoofd moeten bieden, zoals terrorisme, georganiseerde misdaad, illegale immigratie, klimaatveranderingen en het energiebeleid. Daarom is een effectief institutioneel bestel onontbeerlijk.</p>
      <p sl="nl">Daarvoor is het nodig dat we consensus bereiken, om door te kunnen gaan met de behartiging van onze gemeenschappelijke zaak, want bij gebrek aan een nieuw basisverdrag (de Grondwet) kan Europa slechts een steeds verder achteruitgaand, westerse verlengstuk van het Aziatische continent zijn. We hebben de mogelijkheid om tot een oplossing te komen. Ik hoop dat we daar dan ook ons voordeel mee doen.</p>
    </intervention>
    <intervention id="2-235" speaker_id="23807" name="Magda Kósáné Kovács" is_mep="True" mode="written">
      <p sl="hu">We kunnen het grondwettelijk proces niet meer stopzetten, aangezien dat een ernstige crisis binnen de Europese Unie zou kunnen veroorzaken, de Europese waarden zou kunnen aantasten en Europa op wereldniveau een achterstand zou kunnen berokkenen.</p>
      <p sl="hu">De persoonlijkheid van Romani Prodi en het gezamenlijk doorgebrachte recente verleden vormen het bewijs dat behoud van waarden en samenwerking ook mogelijk zijn in een groter Europa met zevenentwintig lidstaten.</p>
      <p sl="hu">Voor de nieuwe lidstaten in Midden- en Oost-Europa is vooralsnog een Europese toekomst waarin de nationale identiteit zou opgaan in een gemeenschappelijke Europese staatsvorm onvoorstelbaar. Deze landen hebben pas hun nationale identiteit terugverworven, nadat ze met historische schreden uit de grote rode smeltkroes van de Sovjet-Unie zijn gestapt. De inwoners van deze landen willen dan ook Europees zijn met dien verstande dat hun nationale identiteit en hun nieuw gevormde democratische instellingen niet op het spel worden gezet.</p>
      <p sl="hu">Bovendien hebben de Midden- en Oost-Europese landen juist om deze reden een sterk Europa nodig, want hun verdere ontwikkeling en de bescherming van hun nationale waarden komen het beste tot hun recht in een verenigd, flexibel Europa.</p>
      <p sl="hu">Daarom kunnen we niet accepteren dat het Grondwettelijk Verdrag een politieke en juridische zombie wordt. Aan de andere kant staan we ervoor open de nodige wijzigingen aan te brengen om vooruit te komen.</p>
    </intervention>
  </section>
  <section id="creitem24" title="13. Goedkeuring van de notulen van de vorige vergadering: zie notulen"/>
  <section id="creitem25" title="14. Situatie in Palestina (debat)">
    <intervention id="2-239" speaker_id="4482" name="De Voorzitter" is_mep="True" mode="spoken">
      <p sl="nl">De notulen van de vergadering van gisteren zijn rondgedeeld.</p>
      <p sl="nl">Zijn er opmerkingen?</p>
      <a text="(Het Parlement keurt de notulen goed)"/>
      <p sl="nl">Aan de orde zijn de verklaringen van de Raad en de Commissie over de situatie in Palestina.</p>
    </intervention>
    <intervention id="2-240" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. - Mevrouw de voorzitter, mevrouw de commissaris, geachte collega’s, in de laatste paar dagen hebben wij een zorgwekkende toename van geweld in het Midden-Oosten meegemaakt. De interne Palestijnse conflicten in de Gazastrook hebben aan meer dan vijftig mensen het leven gekost.</p>
      <p sl="de">In de afgelopen week zijn er meer dan 150 Qassam-raketten vanuit de Gazastrook op Israëlische steden afgevuurd. Gisteravond stierf een Israëlische vrouw als gevolg daarvan. Door Israëlische militaire acties zijn inmiddels al meer dan dertig Palestijnen omgekomen. Het risico op een verdere escalatie is zeer groot. De wapenstilstand die in november tussen de Palestijnen en de Israëliërs voor de Gazastrook is afgesproken, wordt steeds fragieler. Ook de interne Palestijnse verzoening die in februari met hulp van Saoedi-Arabië in Mekka tot stand in gebracht, loopt gevaar.</p>
      <p sl="de">De verzoening van Mekka heeft een bijdrage geleverd aan het beëindigen van de alleen door Hamas gevormde regering. Sinds 18 maart wordt Palestina bestuurd door een nieuwe Palestijnse regering van nationale eenheid. Een overweldigende meerderheid van 83 van de 86 parlementsleden, waarronder alle afgevaardigden van Hamas en Fatah, heeft zijn vertrouwen in deze regering uitgesproken. In de internationale gemeenschap bestaat echter nog steeds het overheersende gevoel dat die Palestijnse regering de lakmoestest nog niet helemaal met succes heeft doorstaan. Ook deze regering voldoet immers nog niet aan de drie criteria van het Kwartet.</p>
      <p sl="de">De Europese Unie heeft desalniettemin de humanitaire ondersteuning aan het Palestijnse volk voortgezet. Dat wil ik graag nog een keer benadrukken: met meer dan 300 miljoen euro heeft de Europese Unie meer geld gedoneerd dan in de jaren hiervoor.</p>
      <p sl="de">De maatstaf voor een volledige normalisering van de betrekkingen met de Palestijnen blijven echter de criteria van het Kwartet: erkenning van het bestaansrecht van Israël, erkenning van de huidige akkoorden tussen Israël en de PLO en het afzweren van alle geweld. Met name wat het afzien van geweld betreft, zijn er nog grote problemen. Juist in deze periode verwachten wij van de Palestijnse regering dat zij effectieve maatregelen neemt om de raketaanvallen te beëindigen en de vrijlating van de Israëlische soldaat Shalit te bespoedigen.</p>
      <p sl="de">De Europese Unie heeft het aftreden van de Hamas-regering ook gebruikt voor een nieuw begin in het beleid voor het Midden-Oosten. De ministers van Buitenlandse Zaken hebben de betrekkingen weer hersteld met de regeringsleden die de criteria van het Kwartet erkennen. President Abbas verdient dan ook onze volledige steun. De EU onderhoudt ook nauw contact met minister van Financiën Fayyad. De Unie geeft hem alle steun bij het opbouwen van transparante instellingen en mechanismen op financieel gebied in het kader van onze gemeenschappelijke doelstelling om de economische en financiële situatie te verbeteren. Daaraan zou Israël ook een bijdrage kunnen leveren door de ingehouden douane- en belastinggelden vrij te geven, iets waar de Europese Unie herhaaldelijk om heeft verzocht.</p>
      <p sl="de">Het voorzitterschap maakt zich al maandenlang sterk voor een hernieuwde, grotere rol van het Kwartet voor het Midden-Oosten en voor meer betrokkenheid van de constructieve Arabische partners. Na de eerste successen is het nu zaak om de vaart er in te houden. Dat betekent dat wij ons nog meer moeten inspannen om te zorgen dat alle betrokken partijen een wezenlijke bijdrage leveren aan het vredesproces in het Midden-Oosten.</p>
      <p sl="de">De bilaterale bijeenkomsten tussen president Abbas en minister-president Olmert hebben tot nu toe nog geen tastbare resultaten opgeleverd. Daarom moet er iets gebeuren: de toegang en bewegingsvrijheid van de Palestijnen dient duidelijk verbeterd te worden en de Israëlische toezeggingen moeten nu eindelijk gestand worden gedaan. Van Palestijnse kant moet het gebruik van geweld ook daadwerkelijk beëindigd worden. Daarnaast ben ik van mening dat de Palestijnen zich meer moeten inspannen om de vrijlating van de Israëlische soldaat Shalit te bewerkstelligen.</p>
      <p sl="de">De Arabische Liga heeft met name dankzij de inzet van Saoedi-Arabië het vredesinitiatief van maart 2002 bekrachtigd. Op onze uitnodiging heeft op 14 mei in het kader van de laatste bijeenkomst van de Raad een eerste, geslaagde ontmoeting plaatsgevonden tussen de Arabische Liga en de Europese Unie. Daarnaast heeft de Arabische Liga gesprekken gevoerd met het Kwartet en met Israël. De rol van de Liga kan uiteraard niet als vervanging dienen voor bilaterale onderhandelingen tussen de Palestijnen en Israëli’s, maar door dit vredesinitiatief kunnen hiervoor wel positieve randvoorwaarden worden gecreëerd. Dat initiatief dient dan wel met name door de Europese Unie verder ondersteund te worden. Als voorzitterschap spannen wij ons in om de komende dagen een nieuwe bijeenkomst van het Kwartet voor het Midden-Oosten te organiseren.</p>
      <p sl="de">Ondanks alle scepsis moeten wij, gezien het trage tempo waarin vooruitgang wordt geboekt, niet in berusting vervallen. De Europese Unie is zich de afgelopen maanden steeds meer bewust geworden van de toegenomen rol die zij in dit verband speelt. Wij zijn bereid om de daarbij behorende toegenomen verantwoordelijkheid op ons te nemen.</p>
    </intervention>
    <intervention id="2-241" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">lid van de Commissie . - Mevrouw de Voorzitter, helaas komt dit debat vandaag op een moment van grote spanning. De situatie in de hele regio gaat achteruit, zowel in Libanon als in de bezette Palestijnse gebieden en in Israël. De gebeurtenissen van de afgelopen drie dagen in Libanon, met hun bijna honderd doden, wat een aanzienlijk aantal is in zo'n korte tijd, herinneren ons er op alarmerende wijze aan dat het noodzakelijk is te werken aan een regionale oplossing voor dit conflict. Zoals u weet, is Javier Solana vandaag op dit uiterst moeilijke moment in Beiroet, en we hopen dat een verbetering van de situatie tot stand kan worden gebracht.</p>
      <p sl="en">Ik spoor onze vrienden in Libanon, van alle partijen en politieke facties, aan door te blijven gaan met wat ze tot nu toe hebben gedaan, op te roepen tot kalmte en af te zien van acties die een groot intern conflict zouden kunnen uitlokken. Eens te meer staat de nationale eenheid op het spel.</p>
      <p sl="en">De Commissie heeft opgemerkt dat alle facties, de meerderheid en de oppositie, alsmede Palestijnse organisaties, Fatah al-Islam hebben veroordeeld. Ik hoop dat alle politieke leiders blijk zullen blijven geven van hun maturiteit, van hun vermogen om een betere toekomst na te streven, en dat ze zullen voorkomen dat het conflict opnieuw uitloopt op een interne Libanese strijd. Het is nu heel belangrijk dat er een oplossing wordt gevonden, de situatie in Tripoli wordt gedeëscaleerd en het uitbreken van andere brandhaarden in de rest van het land wordt voorkomen. Ook moet de bevolking in de kampen worden geholpen. Ambulances en humanitaire konvooien moeten toegang krijgen tot de kampen. Uiteindelijk weten we allemaal dat er een regionale oplossing moet komen. In de context van deze hele situatie kunnen we slechts alle partijen, zowel in Libanon als in de Palestijnse gebieden, oproepen af te zien van geweld en verdere escalatie te voorkomen.</p>
      <p sl="en">Ik wil nu met name ingaan op de bezette Palestijnse gebieden. Net als de fungerend voorzitter maak ook ik me grote zorgen over de botsingen afgelopen week tussen de verschillende facties in Gaza, waarbij 55 doden en 280 gewonden zijn gevallen. Helaas lijkt het erop dat Gaza dreigt af te glijden naar een burgeroorlog. De facties zouden de vijandelijkheden onmiddellijk moeten staken en hun geschillen binnen de regering van nationale eenheid moeten bijleggen.</p>
      <p sl="en">Ik betreur ook de hervatting van de aanvallen met Qassam-raketten vanuit Gaza op de Israëlische stad Sderot, die gisteren hebben geleid tot de dood van een Israëlische vrouw. De door de Israëliërs uitgevoerde luchtaanvallen bij wijze van vergelding hebben daarna geleid tot de dood van 35 Palestijnen. Dus de vicieuze cirkel is weer begonnen. Daarom is het belangrijk dat het staakt-het-vuren tussen Israël en de Palestijnen wordt hervat en uitgebreid tot de Westelijke Jordaanoever.</p>
      <p sl="en">Tijdens mijn recente ontmoeting met de Palestijnse minister van Buitenlandse Zaken, Ziad Abu Amr, hebben we gesproken over de zwakke situatie van de regering van nationale eenheid, vooral met betrekking tot de veiligheid, maar ook de begroting. De eerste besluiten die de regering heeft genomen, lijken in de goede richting te wijzen. De heer Abu Amr heeft verteld dat zijn regering zich beschouwt als het kabinet van president Abbas. Deze regering heeft een ander programma dan haar voorgangster, en ik voelde me optimistisch gestemd na deze ontmoeting. Ik denk dat deze regering onze duidelijke steun verdient. President Abbas heeft ons gevraagd om alle steun, aangezien zijn politieke overleving kan afhangen van het succes van deze regering. Ik hoop dat deze zeer moeilijke, gewelddadige situatie kan worden beheerst.</p>
      <p sl="en">Intussen staat minister Salam Fayad van Financiën, die ik na de regeringsformatie heb ontmoet, voor de ongelooflijke uitdaging de Palestijnse overheidsfinanciën te repareren na een jaar van institutioneel verval en een scherpe daling van de inkomsten. Tegen alle verwachtingen in heeft hij aanzienlijke vooruitgang geboekt en zijn de technische voorwaarden voor het ontvangen van directe financiering bijna ten uitvoer gelegd.</p>
      <p sl="en">Zoals u weet, heeft de Palestijnse Autoriteit drie hoofdbronnen van financiering: binnenlandse belastingen, belastingen en douaneopbrengsten op ingevoerde producten en buitenlandse steun. De binnenlandse belastingeninkomsten zijn sterk gedaald door de economische terugval. Sinds de verkiezingen van vorig jaar houdt Israël ook de belastingen en douaneopbrengsten op ingevoerde producten achter. Dit is de belangrijkste oorzaak van de financiële moeilijkheden van de Palestijnse Autoriteit. Voorts kan de buitenlandse steun niet gemakkelijk binnenstromen door de door de VS opgelegde beperkingen aan financiële transacties met de regering van de Palestijnse Autoriteit.</p>
      <p sl="en">We helpen op drie manieren om deze financiële problemen op te lossen. Ten eerste is ons Tijdelijk Internationaal Mechanisme een kernfinancieringsbron geworden voor toelagen, brandstofkosten en kernvoorraden. Sinds de instelling van een regering van nationale eenheid beheren we dit TIM in nauwe samenwerking met het ministerie van Financiën van Salam Fayad.</p>
      <p sl="en">Sinds de invoering van het TIM afgelopen juni hebben we al meer dan 300 miljoen euro overgemaakt via dit mechanisme. Ik wil het Parlement bedanken voor zijn steun door het beschikbaar stellen van meer budgettaire middelen, zodat het TIM kan blijven functioneren.</p>
      <p sl="en">Een tweede manier waarop we helpen, is door samen met onze partners in de VS te werken aan het faciliteren van de overdracht van buitenlandse steun aan de Palestijnen, in het bijzonder de Arabische middelen die op de recente Arabische top in Riyad zijn toegezegd.</p>
      <p sl="en">En last but not least hebben we Israël meerdere keren aangespoord de afdracht van Palestijnse belastingen en douaneopbrengsten te hervatten. We gebruiken alle instrumenten die we hebben, of het nu economische of politieke zijn, maar het overleven van deze regering hangt niet alleen van ons af. Alleen de hervatting van alle geldstromen naar de Palestijnse Autoriteit kan een duurzame oplossing voor haar financiële crisis bieden. En de Palestijnen moeten ook zelf een aandeel leveren en besluiten om voor eens en altijd een einde te maken aan hun gevechten en zich te concentreren op vrede.</p>
      <p sl="en">Ondanks de ellende die we zien in de bezette Palestijnse gebieden en in Libanon, zijn we nog steeds van mening dat we moeten profiteren van een belangrijke kans in het vredesproces, voordat het weer stil komt te liggen. Het is dus heel belangrijk dat het Duitse initiatief succesvol is. Het is cruciaal dat de Arabische Liga haar vredesinitiatief opnieuw lanceert. Zoals u weet, is er een vastberaden diplomatieke follow-up op het hoogste niveau geweest in de Raad, de Commissie en het Europees Parlement. Ik heb zelf diverse bijeenkomsten gehad met de follow-upcommissie in Sharm el Sheikh, in Riyad, en recenter ook tijdens de zitting van de Raad Algemene Zaken en Externe Betrekkingen (RAZEB) in Brussel.</p>
      <p sl="en">Secretaris-generaal Amr Moussa en anderen hebben de urgentie van de zaak onderstreept, die vandaag duidelijker is dan ooit, en hij heeft ons gevraagd te helpen de partijen aan de tafel te krijgen. Wat betreft de kant van de Israëli's, voel ik me gesterkt doordat minister Livni van Buitenlandse Zaken naar Cairo is geweest en nu de komende weken een follow-upbezoek verwacht van haar Jordaanse en Egyptische collega's. Zij heeft ook meer dan in het verleden bereidheid getoond gesprekken te voeren, en zij zal ook door het Duitse voorzitterschap worden uitgenodigd voor de volgende RAZEB-bijeenkomst.</p>
      <p sl="en">Tegelijkertijd sta ik ook achter de inspanningen van minister van Buitenlandse Zaken Condoleeza Rice om de partijen bij elkaar te brengen en gesprekken te beginnen over de politieke toekomst van de Palestijnen. Ik hoop dat dit zal lukken, ook al zijn de gebeurtenissen op dit moment niet positief. Ook de inspanningen en moeite die Jordanië, Egypte, Saoedi-Arabië en andere landen doen, moeten worden erkend.</p>
      <p sl="en">Volgende week komt het Kwartet bijeen. Ik hoop dat het Kwartet dan zal reageren op de inspanningen van de Arabische Liga, die tot nieuwe vooruitgang kunnen leiden op alle wegen van het vredesproces. Ik ben echter ook realistisch en ik begrijp wat het Duitse voorzitterschap heeft gezegd, namelijk dat we op zijn minst een verslechtering van de situatie moeten voorkomen.</p>
    </intervention>
    <intervention id="2-242" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">namens de PPE-DE-Fractie. - Mevrouw de Voorzitter, we hebben inderdaad te maken met een bijzonder moeilijke situatie. Zoals de fungerend voorzitter van de Raad en de commissaris hebben benadrukt, gaat het om een ernstige politieke crisis, met botsingen en interne oorlogen tussen de twee facties die de regering van nationale eenheid vormen waarop zoveel hoop gevestigd was. Het gaat ook om een bijzonder ernstige economische, sociale en humanitaire crisis, met vernietigende cijfers: meer dan 66 procent van de Palestijnse bevolking leeft onder de armoedegrens, meer dan 50 procent is niet zeker van voedsel, meer dan een miljoen mensen heeft het afgelopen jaar geen vast inkomen gehad. De afgelopen drie dagen zijn er honderd doden gevallen in Libanon, en er zijn vele doden te betreuren in de Gazastrook.</p>
      <p sl="es">Ik vind dat de Europese Unie ten overstaan van deze situatie uit haar lethargie moet ontwaken en een stap in de goede richting moet zetten.</p>
      <p sl="es">Als er al iets goeds gedaan is, moet dat op het conto van de Europese Commissie worden geschreven, die ondanks de talloze problemen haar bijdrage levert om de humanitaire en sociale ramp te verlichten die deze regio doormaakt, maar ik vind dat we verder moeten gaan.</p>
      <p sl="es">De commissaris heeft ons erop gewezen dat de Hoge Vertegenwoordiger, Javier Solana, zich op dit ogenblik in de regio bevindt. Mijnheer de fungerend voorzitter van de Raad, we moeten de alertheid en de kracht hebben om de retoriek te laten voor wat zij is, en de Europese Unie moet proberen om wat gezond verstand te brengen in de barbaarse situatie waaronder de regio gebukt gaat.</p>
      <p sl="es">Het gaat om een vicieuze geweldsspiraal: er worden Qassam-raketten afgevuurd, er komen represailles van Israëlische zijde, er worden zelfmoordaanslagen aangekondigd … We hebben te maken met een volstrekt suïcidale geweldsspiraal.</p>
      <p sl="es">We moeten trachten enige orde te scheppen, vertrouwen hebben in de inspanningen van de Hoge Vertegenwoordiger, de diplomatie van de Europese Unie zoveel mogelijk mobiliseren, en de Commissie moet alle humanitaire en economische hulp ondersteunen die verleend wordt.</p>
      <p sl="es">Ik zou de fungerend voorzitter van de Raad willen wijzen op een kwestie die in mijn ogen cruciaal is. Het Kwartet heeft namelijk verklaard dat voor de hervatting van de rechtstreekse hulp aan de Palestijnse Nationale Autoriteit niet alleen de samenstelling van de regering maar ook de door de regering getroffen maatregelen van doorslaggevend belang waren.</p>
      <p sl="es">Zou het fungerend voorzitterschap van de Raad zijn mening hierover kunnen toelichten en ons kunnen vertellen hoe we zouden kunnen ontsnappen aan deze vicieuze cirkel van haat, geweld en vernietiging?</p>
    </intervention>
    <intervention id="2-243" speaker_id="1065" name="Pasqualina Napoletano" is_mep="True" mode="spoken">
      <p sl="it">namens de PSE-Fractie. - Mevrouw de Voorzitter, mijnheer Gloser, mevrouw Ferrero-Waldner, dames en heren, in de Gaza-strook, in Libanon en Israël is er wederom dood en geweld. Als Sociaal-democratische Fractie in het Europees Parlement wijzen wij met klem op de noodzaak en de spoed dat er een forse wijziging komt in het beleid van de Europese Unie in het Midden-Oosten, en de financiële steun aan de Palestijnse instellingen en de Palestijnse bevolking volledig hersteld wordt.</p>
      <p sl="it">De botsingen van deze dagen zijn te wijten aan het feit dat de mensen er onderhand schoon genoeg van hebben en dat de politieke situatie in een patstelling zit. Deze conflicten bevestigen en tonen eveneens dat Israël zijn veiligheid niet op de dood van Palestina en de Palestijnen zal opbouwen. De dubbele standaard van de Europese democratie ten opzichte van de regering van nationale eenheid moet ophouden. De politieke houdbaarheid van die regering is de enige hoop om de controle over de situatie terug te krijgen.</p>
      <p sl="it">Maar het besluit om de financiële steun aan de instellingen te staken lijkt nog onverstandiger na de vorming van de regering van nationale eenheid. Het feit dat de Raad en de Commissie besloten hebben om de ministers van Hamas en de onafhankelijke leden niet te ontmoeten, is niet bevorderlijk voor de stabilisatie van die regering, terwijl dat op dit moment de enige weg is om het Palestijnse volk een politieke stem te geven.</p>
      <p sl="it">Het akkoord van Mekka is weliswaar geen kritiekloze herhaling van de vier punten van het Kwartet, maar het gaat natuurlijk de goede kant uit, in de zin van een wederzijdse erkenning en stopzetting van het geweld. Op deze basis moeten wij werken, om te trachten een positieve draai aan de situatie te geven, ook omdat - zoals de commissaris vertelde - minister van Buitenlandse Zaken Abu Amr, die de vorige week hier in Brussel was, ons vanuit dat oogpunt werkelijk gerustgesteld heeft.</p>
      <p sl="it">Wij sluiten ons aan bij het verdriet en de veroordeling van de raketaanvallen op Sderot. Wij betreuren dat daar slachtoffers en gewonden zijn gevallen. Maar tegelijkertijd willen wij een oproep doen aan de Palestijnse en Israëlische autoriteiten om de buitensporige en illegale vergeldingsacties tegen Palestijnse politici en burgers te doen ophouden. Er is opnieuw een pervers mechanisme op gang gekomen, en wij Europeanen moeten proberen mee te helpen om die te doorbreken.</p>
      <p sl="it">Ik wil eraan herinneren dat de 78 doden die in een paar dagen tijds in Libanon zijn gevallen, boekdelen spreken over nog een vergiftigde vrucht van het onopgeloste Arabisch-Israëlische conflict: het feit dat er in Libanon opnieuw een openlijke botsing dreigt met de 400 000 Palestijnse vluchtelingen die in dat gebied wonen. Dat horrorscenario hebben wij al eerder meegemaakt. Laat ons dus proberen om daar een stokje voor te steken, precies zoals wij in juli vorig jaar de oorlog en agressie van Israël in Libanon hebben tegengehouden.</p>
    </intervention>
    <intervention id="2-244" speaker_id="4554" name="Chris Davies" is_mep="True" mode="spoken">
      <p sl="en">namens de ALDE-Fractie . - Mevrouw de Voorzitter, de fungerend voorzitter heeft gezegd dat de nieuwe regering van nationale eenheid in Palestina niet helemaal was geslaagd voor de lakmoesproef. Nou, de Israëli's zijn nog niet helemaal gestopt met het bouwen van hun veiligheidsmuur en met het stelen van Palestijns land en water. De Israëli's hebben nog niet helemaal de tienduizend gevangenen vrijgelaten, van wie velen worden vastgehouden zonder aanklacht of proces. De Israëli's zijn nog niet helemaal gestopt met de checkpoints (589 volgens de laatste cijfers van de Commissie), die de Palestijnen onder een economisch embargo stellen. De Israëli's hebben nog niet helemaal het geld terugbetaald dat ze de eigen belastingdienst van de Palestijnen het afgelopen jaar hebben onthouden en dat inmiddels zou kunnen zijn opgelopen tot een miljard euro. Ze zijn nog niet helemaal gestopt met de opdeling en scheiding door middel van identiteitskaarten, die Paddy Ashdown, mijn eigen partijleider en onze voormalige vertegenwoordiger in Bosnië-Herzegovina, afgelopen zaterdag nog heeft beschreven als racisme onder het mom van bestuur.</p>
      <p sl="en">Ik vertel de fungerend voorzitter deze dingen omdat we worden gezien als een Europese Unie die met twee maten meet: men ziet dat we elke onwettige daad van de Israëli's negeren, maar van de Palestijnen verwachten dat ze zich als heiligen gedragen. De commissaris zegt dat we alle instrumenten gebruiken die tot onze beschikking staan om de Israëli's zover te krijgen dat ze de internationale akkoorden respecteren en zich aan de wet houden, maar ik geloof niet dat dit ook echt het geval is. We beschikken over allerlei instrumenten die we niet eens proberen te gebruiken.</p>
      <p sl="en">Wat moet de Palestijnse regering van nationale eenheid dan nu doen? Net twee weken geleden heeft premier Haniyeh onze delegatie ervan overtuigd - op een manier die ons allemaal tevredenstelde - dat de regering van nationale eenheid vastbesloten was te voldoen aan de drie principes van het Kwartet, en dat zij ook geloofde dat zij dat deed, alsmede dat zij op elk moment zonder voorbehouden of voorwaarden vooraf wilde samenkomen met leden van het Kwartet om te proberen de verschillen te overbruggen. Ik spoor de fungerend voorzitter aan dit aanbod aan te nemen.</p>
      <p sl="en">Laten we ook nota nemen van de opmerkingen die de Noorse minister van Buitenlandse Zaken gisteren heeft gemaakt toen hij vroeg wat er zal gebeuren als we deze regering niet steunen. Er zal alleen maar chaos en crisis zijn als we de regering niet onze steun geven.</p>
      <p sl="en">Fungerend voorzitter, het goede nieuws in uw toespraak is dus dat u streeft naar een spoedbijeenkomst om de situatie opnieuw te evalueren. Dat is een positieve stap voorwaarts. Ik kan alleen maar zeggen dat we de Palestijnen er vaak van hebben beschuldigd dat ze kansen laten liggen. We hebben ook de Israëli's er vaak van beschuldigd dat ze kansen laten liggen. Dit is een kans die we zelf niet mogen laten liggen.</p>
    </intervention>
    <intervention id="2-245" speaker_id="28372" name="Ryszard Czarnecki" is_mep="True" mode="spoken">
      <p sl="pl">namens de UEN-Fractie . - Mevrouw de Voorzitter, mevrouw de commissaris, mijnheer de minister, dames en heren, de situatie in het Midden-Oosten is een belangrijke en permanente uitdaging, niet alleen voor de landen in de regio, maar ook voor de rest van de wereld. Wij wijzen op het gevaar van een partijdige en emotionele benadering van dit conflict, dat al enkele decennia gaande is. Ondanks de neiging tot vereenvoudiging en de verleiding om al te eenvoudige conclusies te trekken uit de nieuwsflitsen op televisie, is dit conflict geen zwart-witsituatie. Het mag dan misschien wel populair zijn in bepaalde kringen om Israël als de agressor en de onderdrukker te bestempelen, maar deze overtuiging is onjuist en ongegrond.</p>
      <p sl="pl">De toename van radicale opvattingen en de vele stemmen voor radicale groeperingen als Hamas maken duidelijk dat de mogelijkheden tot dialoog in dit gebied nagenoeg onbestaande zijn. Een ander ernstig probleem, dat zelden ter sprake komt, zijn de diepe verdeeldheid en de scherpe machtsstrijd die aan de basis liggen van gewapende conflicten in de Palestijnse politieke elite en in de Palestijnse maatschappij.</p>
      <p sl="pl">Een aantal deskundigen heeft het onderwijssysteem van de Palestijnse Autoriteit onder de aandacht gebracht. Zoals werd bevestigd door de deelnemers aan de conferentie die vorige week door de heer Van Orden in het Europees Parlement is georganiseerd, bestendigt het Palestijnse onderwijssysteem de negatieve en antagonistische stereotypen over de heilige oorlog, de jihad , evenals het structurele verzet of, sterker nog, de gevoelens van haat tegen Israël. Aangezien ik de objectiviteit wil bewaren, dien ik er tegelijkertijd op te wijzen dat Israël, sinds de overwinning van Hamas bij de verkiezingen in de Palestijnse Autoriteit, een behoorlijk controversieel plan ten uitvoer legt, waarbij het weigert de Palestijnse belastinginkomsten over te dragen aan de Autoriteit. Het spreekt voor zich dat dit een niet te verwaarlozen impact heeft op de betrekkingen tussen Israël en de Palestijnse Autoriteit. De Europese Unie moet op een realistische en rationele manier reageren. Ze mag zich niet gedragen als een naïeve suikeroom die massa’s zakgeld uitdeelt zonder zich af te vragen waaraan al dat geld wordt besteed. De Unie mag zich echter evenmin door een van de conflictpartijen laten gijzelen.</p>
    </intervention>
    <intervention id="2-246" speaker_id="4524" name="Caroline Lucas" is_mep="True" mode="spoken">
      <p sl="en">namens de Verts/ALE-Fractie . - Mevrouw de Voorzitter, ik moet zeggen dat ik nog steeds een beetje in een shock verkeer na de woorden van de vertegenwoordiger van de Raad. Ik begrijp niet hoe hij kan zeggen dat de nieuwe regering van nationale eenheid niet voldoet aan de criteria van het Kwartet. Onze delegatie is net terug uit de regio en we waren het er unaniem over eens dat de regering dat wel doet.</p>
      <p sl="en">Ja, er zijn nog wel wat Qassam-raketten, wat natuurlijk moet worden veroordeeld. Maar denkt u echt dat de EU, door te weigeren de regering volledig te accepteren, helpt dat probleem weer onder controle te krijgen? Denkt u echt dat het niets te maken heeft met de economische en politieke wurggreep waarin Israël Gaza houdt?</p>
      <p sl="en">U noemt hier de gevangenhouding van soldaat Shalit. Natuurlijk moet hij worden vrijgelaten. U hebt echter de 41 leden van de Palestijnse Wetgevende Raad die nog steeds in Israël worden vastgehouden, niet eens genoemd. U hebt de detentie van tienduizend Palestijnse politieke gevangenen door Israël, velen zonder enig proces, niet eens genoemd. Laten we dit debat dus een beetje evenwichtiger maken.</p>
      <p sl="en">Door te weigeren de nieuwe regering van nationale eenheid volledig te erkennen en door steun via een Tijdelijk Internationaal Mechanisme te sluizen, in plaats van via de Palestijnse Autoriteit, ondermijnt de EU actief het gezag en het apparaat van de democratische instellingen van Palestina. En wat nog erger is, ons standpunt moedigt de elementen binnen en buiten Palestina die deze regering willen zien mislukken, zelfs aan. Iedere dag die voorbijgaat en waarop we weigeren volledig met deze regering in gesprek te gaan, is weer een dag waarop de extremisten zeggen: ‘Kijk, democratie werkt niet. We hebben alles gedaan wat de internationale gemeenschap had gevraagd - democratische verkiezingen, een nieuwe regering van nationale eenheid, voldoen aan de eisen van het Kwartet - en nog worden we politiek en economisch geboycot. Waarom zouden we dan in 's hemelsnaam een democratisch gekozen regering tot stand helpen brengen die haar best doet de vrede te bewaren?’</p>
      <p sl="en">Is dat echt wat we willen? Denk niet dat het alternatief een iets andere regering zal zijn waarvan de kleuren ons iets meer zullen aanstaan. Het alternatief zal chaos en geweld op onvoorstelbare schaal zijn. De hele regio zal gedestabiliseerd raken, en het extremisme zal in het Midden-Oosten nog sneller toenemen.</p>
      <p sl="en">Want terwijl de Raad de kat uit de boom kijkt om vast te stellen hoe de nieuwe regering het doet, brengt hij, met elke dag wachten, het gewenste resultaat in groter gevaar. Het gevaar is reëel dat we binnen een paar jaar op dit moment zullen terugkijken en zullen denken: ‘Waarom hebben we in 's hemelsnaam de democratie in Palestina niet gesteund toen we de kans hadden?’</p>
      <p sl="en">Ik verzoek de Raad daarom ons alstublieft nogmaals te vertellen wat de Palestijnse regering moet doen. En de Commissie vraag ik wanneer zij de associatieovereenkomst EU-Israël opschort.</p>
    </intervention>
    <intervention id="2-247" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">namens de GUE/NGL-Fractie. - Mevrouw de Voorzitter, mijnheer de minister, mevrouw de commissaris, wat in Palestina gebeurt, is ongehoord en de Europese Unie gaat daarbij niet geheel vrij uit. Zij heeft nagelaten om op het juiste moment vastberaden en in de juiste richting op te treden.</p>
      <p sl="el">Drie weken geleden heeft de delegatie van het Parlement voor de betrekkingen met de Palestijnse Wetgevende Raad een officieel bezoek gebracht aan Palestina. Ons bezoek vond plaats op een historisch moment voor het Palestijnse vraagstuk, namelijk na de installatie van een nieuwe regering, die de vrucht was van vrije en democratische verkiezingen. Ofschoon die regering de steun had van 60 procent van de kiezers, werd zij betwist door de Verenigde Staten en de Europese Unie. Zij aarzelde toen echter niet om de macht te delen met andere politieke krachten en er werd een regering van nationale eenheid gevormd aangevoerd door de onbetwiste leider van de Palestijnse Autoriteit, de heer Abou Mazen, waardoor zij op getrouwe wijze gevolg gaf aan de oproep van de bijeenkomst van de Arabische Liga.</p>
      <p sl="el">De delegatie van het Parlement heeft deze regering, die heel het Palestijnse volk vertegenwoordigt, duidelijk uiteengezet wat de vitale vraagstukken voor vrede in het Midden-Oosten zijn, en zoals de collega’s al zeiden, hebben wij ook duidelijke antwoorden gekregen.</p>
      <p sl="el">Wij erkennen - zeiden ze - het bestaansrecht van Israël binnen de grenzen van 1967, als ook Israël ons recht op de oprichting van een eigen staat naast de staat Israël erkent.</p>
      <p sl="el">Wij wijzen geweld van de hand. Wij erkennen alle overeenkomsten die zijn gesloten tussen Israël en de PLO. Een van onze onmiddellijke prioriteiten is de vrijlating van Johnston. Wij werken aan de vrijlating van Shalit, in het kader van een gevangenenruil.</p>
      <p sl="el">Om echter - zeiden ze - onze doelstellingen te kunnen behalen, hebben wij uw hulp nodig. Het politiek en economisch embargo moet onmiddellijk worden opgeheven.</p>
      <p sl="el">Daarom wil ik tot slot een oproep doen tot Israël en een oproep tot de Palestijnen.</p>
      <p sl="el">Israël moet ophouden raketten op zijn tegenstanders af te vuren en alle gekozen vertegenwoordigers van de Palestijnen vrijlaten.</p>
      <p sl="el">De Palestijnen moeten een eind maken aan de aanvallen met bazookas op Israëlisch grondgebied.</p>
      <p sl="el">Ik wil echter ook een beroep doen op de Raad en de Commissie. Zorgt u ervoor dat de nieuwe, democratisch gekozen regering van nationale eenheid van president Abbas onmiddellijk wordt erkend. Maakt u onmiddellijk een eind aan het beleid van selectieve benadering van bepaalde leden van deze regering. Maakt u onmiddellijk een eind aan het politiek en economische embargo en engageert u zich krachtig in een opbouwende dialoog met heel de regering van nationale eenheid. Geeft u steun aan deze regering opdat zij kan onderhandelen over vrede. Anders wordt het een complete chaos en dan heeft de Europese Unie daar een deel van de verantwoordelijkheid voor.</p>
    </intervention>
    <intervention id="2-248" speaker_id="4383" name="Paul Marie Coûteaux" is_mep="True" mode="spoken">
      <p sl="fr">namens de IND/DEM-Fractie . - Mevrouw de Voorzitter, de situatie in Palestina is de trieste bevestiging van wat de voorstanders van soevereiniteit al een hele tijd over het conflict in het Midden-Oosten zeggen, namelijk dat het een inschattingsfout is om te geloven dat dit conflict herleid kan worden tot een eenvoudige confrontatie tussen Palestijnen en Israëli’s of, nog minder waarschijnlijk, tussen moslims en joden.</p>
      <p sl="fr">De echte scheidingslijn, die steeds duidelijker zichtbaar wordt, loopt tussen de pleitbezorgers van verzoening enerzijds en de fanatici anderzijds. Verscheidene Israëlische leiders - uiteraard kan ik hier de roemrijke naam van Yitzhak Rabin niet onvermeld laten - en ook enkele Palestijnse staatslieden als Yasser Arafat en Mahmoud Abbas hebben bewezen dat ze tot die eerste groep behoren. De tegenpartij bestaat zowel uit moslimfanatici als uit aanhangers van een Groot Israël. Het is overigens geen geheim meer dat zij onder een hoedje spelen, aangezien we met zekerheid weten dat Palestijnse extremistische groeperingen gesteund en zelfs gefinancierd werden door bepaalde Israëlische radicalen.</p>
      <p sl="fr">Er zijn bijgevolg twee kampen: enerzijds het kamp van de voorstanders van een politieke uitweg en dus van vrede, en anderzijds het kamp dat kiest voor confrontatie, haat en een oorlog zonder einde. Ondanks hun mooie beloften hebben de Verenigde Staten er jammer genoeg voor gekozen om een strategisch spel te spelen met de haviken, de Israëlische extremisten en de moslimfundamentalisten. Europa, of liever, de belangrijkste Europese staten hebben zich in de tussentijd van den domme gehouden. Het enige Europese symbool van eensgezindheid over deze kwestie was de Verklaring van Venetië van juni 1980, waarin de Europeanen zich uitspraken voor de oprichting van een Palestijnse staat. Ondertussen is de interne verdeeldheid in de Unie opnieuw toegenomen, waardoor Europa alleen nog met één stem kan spreken wanneer het niets te zeggen heeft.</p>
      <p sl="fr">Het is de hoogste tijd dat de soevereiniteit van de staten van Europa in ere wordt hersteld, zodat ze opnieuw vrijelijk hun rol kunnen spelen in een deel van de wereld waar een groot gedeelte van hun toekomst afhankelijk van is.</p>
    </intervention>
    <intervention id="2-249" speaker_id="24030" name="Philip Claeys" is_mep="True" mode="spoken">
      <p sl="nl">namens de ITS-Fractie . - Voorzitter, al wie de gebeurtenissen in het Midden-Oosten van de jongste dagen heeft gevolgd, kan alleen maar somber gestemd zijn. Ik had de eer om vorige week woensdag in de Conferentie van voorzitters van ons Parlement een gesprek bij te wonen met Amr Moussa, secretaris-generaal van de Arabische Liga, en de minister van Buitenlandse Zaken van de Palestijnse Autoriteit. Daaruit bleek volgens mij hun oprechte wil om te werken aan een vredesplan voor de regio, maar er blijven een aantal - hoe zal ik zeggen - structurele problemen hangen.</p>
      <p sl="nl">Hamas, de belangrijkste Palestijnse regeringspartij, weigert nog altijd Israël expliciet te erkennen en weigert nog altijd het terrorisme en het geweld af te zweren en te veroordelen. Het is volstrekt onduidelijk hoe vredesgesprekken in die omstandigheden kunnen leiden tot succes.</p>
      <p sl="nl">De voorbije dagen is trouwens ook het geweld tussen de verschillende Palestijnse kampen opgelaaid, met zelfs een verijdelde bomaanslag tegen president Mahmoud Abbas. Voor mij lijdt het geen twijfel dat Israël het recht heeft zich te verdedigen tegen geweld en terreur, ook met militaire middelen. Wel zou Israël gewaarschuwd moeten worden tegen acties gericht tegen Palestijnse parlementsleden en a fortiori tegen de Palestijnse eerste minister, hoewel daar stemmen zijn opgegaan om dat pad te gaan bewandelen. Hiermee zou een gevaarlijke grens worden overschreden met een nog grotere escalatie van het geweld tot gevolg.</p>
    </intervention>
    <intervention id="2-250" speaker_id="28512" name="Jim Allister" is_mep="True" mode="spoken">
      <p sl="en">Mevrouw de Voorzitter, de misère en het leed in Palestina is werkelijk verschrikkelijk. En ook al doet het feit dat deze misère en dit leed grotendeels zelf is teweeggebracht, niets af aan de gevolgen ervan, het ondermijnt wel degenen die Israël altijd de schuld proberen te geven voor elke tragedie in de regio. Vandaag hebben degenen die zich hieraan vaak schuldig maken, zoals de heer Davies en mevrouw Lucas, op hun gebruikelijke stokpaardjes, in dit debat natuurlijk weer hun bevooroordeelde best gedaan om heel onredelijk alle schuld op Israël te schuiven. Waar we hier getuigen van zijn, is een ware burgeroorlog in Palestina tussen Fatah en Hamas. De bijzonder agressieve acties van Hamas laten ons zien dat het streven naar democratie en een democratisch mandaat niet hebben geholpen om hun hang naar terreur te temmen of te temperen. Het is dit onverminderd vasthouden aan terreur dat Hamas zo ongeschikt maakt om te regeren. Evenzo rechtvaardigt hun doorlopende agressie tegenover Israël, met hun aanhoudende campagne van raketaanvallen, volkomen het defensieve antwoord van Tel Aviv.</p>
      <p sl="en">Ik vrees dat er in de beproefde en mislukte entiteit die Gaza is, geen democratie zal komen en geen vrede zal komen die democratie kan brengen, zolang Fatah en Hamas zowel wapens als stembiljetten gebruiken. Elk internationaal initiatief dat niets doet om de wapens aan beide zijden in Palestina te verwijderen, is gedoemd te mislukken.</p>
    </intervention>
    <intervention id="2-251" speaker_id="1405" name="Edward McMillan-Scott" is_mep="True" mode="spoken">
      <p sl="en">Mevrouw de Voorzitter, we debatteren nu opnieuw over de tragische situatie in Palestina. Laat ik beginnen met te zeggen dat we terrorisme allemaal veroordelen, waar het ook plaatsvindt. De plegers van de zelfmoordaanslagen die Londen een paar jaar geleden hebben aangevallen, kwamen allemaal uit mijn kiesdistrict. Ze werden echter gemotiveerd door de gebeurtenissen in het Midden-Oosten - door Irak en door Palestina - en het is daarom goed dat we niet alleen kijken hoe de gebeurtenissen in het Midden-Oosten de mensen aldaar beïnvloeden, maar ook hoe ze de mensen in onze eigen gebieden beïnvloeden.</p>
      <p sl="en">Ik zei vroeger altijd dat Israël de enige democratie in het Midden-Oosten was. Twee jaar geleden ben ik echter voorzitter geweest van onze delegatie voor de verkiezingen van president Abbas. De internationale gemeenschap was heel blij met deze verkiezingen. Toen hij een paar maanden geleden echter hier was, zei hij dat zijn land in chaos en burgeroorlog zou vervallen als we als internationale gemeenschap hem niet zouden steunen.</p>
      <p sl="en">Vorig jaar ben ik voorzitter geweest van de waarnemingsmissie voor de parlementsverkiezingen in Palestina. Daarna heeft de Europese Unie de resultaten van de verkiezingen de rug toegekeerd. We lijken verlamd door de routekaart. Naar mijn mening heeft de situatie nu echter het punt bereikt waarop de EU haar aanpak wel moet wijzigen. Palestina stort economisch, politiek en sociaal in. We riskeren een nieuw Algerije, waar tweehonderdduizend doden vielen toen het Westen de resultaten van de verkiezingen in 1992 de rug toekeerde.</p>
      <p sl="en">Ik ben van mening dat de tijd nu is gekomen dat de EU, als zij de regering van nationale eenheid niet kan erkennen, althans onder de voorwaarden van een ontwerpresolutie die enkelen van ons vorige week hebben besproken, toch uitvoerig gaat samenwerken met deze regering. Tevens is het hoog tijd dat de Commissie buitenlandse zaken van het Europees Parlement een nieuwe werkgroep krijgt. Laten we niet alleen een werkgroep hebben voor de Verenigde Naties of de Balkan of de vijf externe financieringsinstrumenten, maar ook voor het Midden-Oosten.</p>
    </intervention>
    <intervention id="2-252" speaker_id="22097" name="Véronique De Keyser" is_mep="True" mode="spoken">
      <p sl="fr">Mevrouw de Voorzitter, probeert u zich een stad voor te stellen die regelmatig in duisternis is gehuld, een stad zonder politie. Beeldt u zich vervolgens in dat de ambtenaren er al anderhalf jaar niet meer zijn uitbetaald. Denk aan de ziekenhuizen zonder medicijnen en aan de scholen zonder leermiddelen. Beeldt u zich een vergrendelde stad in, een stad die volledig aan haar lot wordt overgelaten, een stad zonder werkzaam bestuur. En beeldt u zich nu in dat er daar geld en wapens circuleren. We herinneren ons allemaal nog de nachtelijke stroomonderbreking in New York die de aanleiding was van plunderingen en misdaden in de grootste democratie ter wereld … Wat verwachten we dan dat er vandaag de dag in Palestina gebeurt?</p>
      <p sl="fr">Ons onverantwoorde beleid heeft niet alleen geleid tot het ineenstorten van de bestuursapparaten die we zelf in het leven hebben geroepen, maar ook tot een verzwakking van de plaatselijke macht, tot een toename van de armoede en tot nieuwe gevallen van ziekten die niet meer bestonden - zelfs de Wereldbank is het daarmee eens - en dit ondanks de prijzenswaardige inspanningen van de Commissie. Vandaag zijn we nog een stapje dieper in de ellende terechtgekomen: de Palestijnen vermoorden elkaar! Dat dit zou gebeuren, dames en heren, was een voorspelbaar scenario. We hebben immers nooit geprobeerd om eenheid tot stand te brengen tussen de twee grote Palestijnse groeperingen, wier legitimiteit gebaseerd is op eerlijke verkiezingen. We hebben niet van meet af aan alles in het werk gezet om ze dichter bij elkaar te brengen. In plaats daarvan hebben we ervoor gekozen om een spel van sancties te spelen dat hen nog verder heeft verdeeld.</p>
      <p sl="fr">Terwijl president Abbas zijn leven op het spel heeft gezet en grote risico’s heeft genomen om de vorming van een regering van nationale eenheid mogelijk te maken - een regering die gebaseerd is op een politiek platform naar het voorbeeld van de principes van het Kwartet en die zich aan de eerder gemaakte vredesafspraken houdt - hebben wij op onze lauweren gerust. Het is ons niet gelukt voordeel te halen uit dit lichtpunt en uit de hoop die in Mekka was ontstaan.</p>
      <p sl="fr">De heer Solana, die een bezoek brengt aan de regio, heeft vandaag een terechte uitspraak gedaan: “We moeten de Palestijnse eenheid steunen.” Die steun verlenen we echter niet door een van de partijen te voorzien van wapens en geld! Zoals u allen weet, is er slechts een manier om dat te doen en dat is langs de politieke weg. Ik wil er daarom, samen met enkele van mijn collega’s, op wijzen dat we de regering van nationale eenheid zo snel mogelijk moeten erkennen! De regering moet haar gezag vestigen, we moeten haar daarbij ruggensteunen en dienen het bestaan van haar bevolking veilig te stellen.</p>
      <p sl="fr">Wie wind zaait, zal storm oogsten. Ik ben allicht niet de eerste die dat beweert. Als we echter nog lang weigeren samen te werken met de gematigde islamisten, blijven we opgescheept zitten met de radicalen en de extremisten. En reken maar dat ze niet alleen in Palestina van zich zullen laten horen!</p>
    </intervention>
    <intervention id="2-253" speaker_id="28242" name="Alexander Lambsdorff" is_mep="True" mode="spoken">
      <p sl="de">Mevrouw de voorzitter, de situatie is inderdaad tragisch. Radicale Hamas-groeperingen beschieten Sderot dagelijks met Qassam-raketten. Die aanvallen berusten niet op toeval; zij vormen inmiddels de vijfde schending van de afgesproken wapenstilstand.</p>
      <p sl="de">Dit is wederom een poging om de aandacht af te leiden van de interne conflicten tussen de Palestijnen onderling, tussen Hamas en Fatah. Door toedoen van de Palestijnen zelf zijn tot nu toe 55 Palestijnen gedood. Het lijkt erop dat nu de tijd aangebroken is om de aandacht opnieuw op de gemeenschappelijke vijand, Israël, te richten. En hoe reageert Israël daarop? Met harde hand. De Israëlische regering, die op een draagvlak van ongeveer 3 procent kan rekenen, speelt Hamas in de kaart en probeert de bron van de aanvallen op militaire wijze uit te schakelen. Ook nu zijn daardoor weer Palestijnse burgerslachtoffers te betreuren. Wederom heeft Hamas tijd gewonnen en kunnen de noodzakelijke politieke concessies uitgesteld worden. En wijzelf maken wederom een verlamde indruk. In Mekka zijn er namelijk wel degelijk concessies gedaan. Die waren weliswaar niet toereikend, maar ondanks alle zwakke punten van Mekka zijn die concessies wel een stap in de richting van vrede. Door de hernieuwde gewelddadigheden is de kern van dit akkoord echter aangetast.</p>
      <p sl="de">Ik ben dan ook van mening dat het voorlopig belangrijk en terecht is dat de Europese Unie eraan blijft vasthouden dat eerst alle voorwaarden van het Kwartet en de afspraken van Mekka nagekomen moeten worden alvorens de betalingen aan de Palestijnse regering van nationale eenheid kunnen worden hervat. Dat is ook niet in strijd met de oproep van de heer McMillan-Scott om naar een pragmatische, omvattende samenwerking te streven, waarbij inderdaad het welzijn van de bevolking centraal moet staan.</p>
      <p sl="de">Desalniettemin moeten wij dit belangrijke instrument niet te vroeg uit handen geven. Ik wil de Raad, de Commissie en de Arabische Liga dan ook aansporen om te trachten meer vooruitgang in het vredesproces te boeken. Ik hoop van ganser harte dat zij daarin zeer snel zullen slagen.</p>
    </intervention>
    <intervention id="2-254" speaker_id="28375" name="Jan Tadeusz Masiel" is_mep="True" mode="spoken">
      <p sl="pl">Mevrouw de Voorzitter, mijnheer de minister, mevrouw de commissaris, tijdens de recente top in Samara is de Europese Unie erin geslaagd om haar geloofwaardigheid te redden. De heer Barroso, de voorzitter van de Europese Commissie, en mevrouw Merkel, de voorzitter van de Raad, hebben geen seconde geaarzeld om aangaande de vleeskwestie passend en vastberaden te reageren op de onrechtvaardige behandeling van Polen, een lidstaat van de Europese Unie. De heer Barroso en mevrouw Merkel hebben de schendingen van de mensenrechten in Rusland op dezelfde manier veroordeeld.</p>
      <p sl="pl">Ik vraag me bijgevolg af waarom de Unie geen stap verder gaat en aandacht vraagt voor het lot van de Palestijnen in Israël of voor dat van Cyprus, dat sinds 1974 door Turkije wordt bezet. Het is schrijnend dat er vandaag, in de eenentwintigste eeuw, nog steeds zulke grote onrechtvaardigheden bestaan in de voortuin van de Europese Unie. Wij doen nog steeds niet genoeg om daar een einde aan te maken.</p>
      <p sl="pl">Kwamen er in Palestina mensen om het leven voor het ontstaan van de staat Israël? Hoe lang wil het Israëlische leger de Palestijnse Gebieden nog bezetten? Hebben de Palestijnen dan geen recht op een eigen staat? Het joodse volk heeft zo lang geen eigen staat gehad - hoe kan het dan nu anderen dat recht ontzeggen? Palestina beantwoordt de voortdurende bezetting met tegenaanvallen op Israël. In vergelijking met de acties van de Israëlische troepen zijn die van de Palestijnen niet meer dan amateuristische pogingen.</p>
      <p sl="pl">Het is aan Israël om de eerste stap te zetten op weg naar de oprichting van een Palestijnse staat. Dat zou het begin kunnen betekenen van minder geweld in de regio en van een vreedzaam naast elkaar bestaan.</p>
      <p sl="pl">Het is de taak van de Europese Unie om de vrijheid in de wereld te bewaken, vooral nu de Verenigde Staten die rol hebben laten varen en overduidelijk partij gekozen hebben voor Israël. Misschien hadden de aanslagen van 11 september wel nooit plaatsgevonden als de Verenigde Staten trouw waren gebleven aan hun vroegere rol van onpartijdige bewaker van recht en rechtvaardigheid in de wereld?</p>
    </intervention>
    <intervention id="2-255" speaker_id="2053" name="Johannes Voggenhuber" is_mep="True" mode="spoken">
      <p sl="de">Mevrouw de Voorzitter, mevrouw de commissaris, mijnheer de Raadsvoorzitter, tijdens ons laatste debat hier heb ik naar aanleiding van de verkiezingszege van Hamas gezegd dat Europa nooit meer mag toestaan dat het bestaansrecht van Israël ter discussie wordt gesteld. Daarom ben ik zo ontzet en triest teruggekeerd van mijn reis door Palestina. Dat wil zeggen, ik was van plan om een bezoek aan Palestina te brengen, maar ik kon het niet vinden. Wat ik wel gevonden heb, is een militair achterland dat in stukken gebroken en verdeeld is en waar familieleden van elkaar gescheiden zijn en mensen verstoken zijn van werk. Ik trof steden zonder water aan en nederzettingen zonder vruchtbare grond.</p>
      <p sl="de">Het enige wat ik u kan zeggen, mijnheer de Raadsvoorzitter en mevrouw de commissaris, is dat niemand onder dergelijke omstandigheden kan leven. Het bezettingsregime van de Israëlische regering is niet bevorderlijk voor de veiligheid van het land; hierdoor wordt het land juist in gevaar gebracht. Palestina is hierdoor veranderd in een broeinest van vertwijfeling, haat en geweld. De situatie is slechter geworden, mevrouw de commissaris, en zal zelfs nog verder verslechteren. Dat kan en mag niemand verbazen.</p>
      <p sl="de">Het is altijd moeilijk om als politicus militaire maatregelen te analyseren. Eén ding wil hier echter wel kwijt, en dat is een fundamentele overtuiging die ik aan mijn reis heb overgehouden: dat bezettingsregime dient ook andere doelen! Dat bezettingsregime is heel duidelijk en ontegenzeggelijk ook bedoeld voor de bescherming van de illegale nederzettingen en hun onderlinge verbindingen. Het is ook bedoeld om de waterreserves van het land in Israëlische handen te houden. Het is ook een manier om land te winnen en de Israëlische grenzen uit te breiden. Dat kan nooit tot vrede leiden!</p>
      <p sl="de">Zoals ik al zei: niemand mag ooit nog het bestaansrecht van Israël in twijfel trekken. Los van alle kritiek en alle inspanningen die wij van Israël verlangen met het oog op vrede, wil ik hier vandaag echter duidelijk stellen dat Israël zijn bezettingsregime moet beëindigen en een bijdrage moet leveren aan een levensvatbare staat Palestina.</p>
    </intervention>
    <intervention id="2-256" speaker_id="4453" name="Luisa Morgantini" is_mep="True" mode="spoken">
      <p sl="it">Mevrouw de Voorzitter, dames en heren, de Palestijnen blijven doodgaan. Er zijn er al zoveel doodgegaan in het verleden, en nu worden ze opnieuw collectief gestraft. Dat is het antwoord van het leger tegen een groep terroristen. Natuurlijk moet die groep bevochten worden, maar het Palestijnse volk is opnieuw het kind van de rekening.</p>
      <p sl="it">Wij zouden eieren voor ons geld moeten kiezen en erkennen dat wij als internationale gemeenschap, politieke partijen en bewegingen gefaald hebben: na veertig jaar is er nog steeds sprake van een militaire bezetting van Israël. Door de muur heeft de toekomstige Palestijnse staat steeds minder water en grond. De tragedie die daar momenteel plaatsvindt, is al vele malen voorspeld.</p>
      <p sl="it">Sedert 1980 hebben wij het over twee volkeren en twee staten. De ene staat bestaat, de andere is er niet. De Palestijnse bevolking heeft geen vrijheid, zij wordt vernederd, haar bezittingen worden onteigend, zowel de burgerbevolking als haar leiders worden in gijzeling gehouden door groepen extremisten. Het is niet genoeg, het is werkelijk niet genoeg om te beloven dat wij meer economische steun zullen verlenen! De oplossing moet van de politiek komen: de militaire bezetting een halt toeroepen, de uitbreiding van de nederzettingen stoppen, de Palestijnse regering van nationale eenheid erkennen, ijveren voor de eenheid van de Palestijnen en niet voor hun verdeeldheid!</p>
      <p sl="it">Wij moeten tonen dat de Europese Unie gelooft in het internationaal recht en zij moet dat tegen Israël zeggen, omdat dit land dat recht juist voortdurend schendt. Israël is een land dat dag in dag uit een stukje moraliteit verliest, zoals David Grossman zegt. Wij moeten gauw optreden! Gauw, omdat Palestijnen, Israëli’s en Libanezen de prijs betalen van onze onmacht en onze gewoonte om met twee maten te meten. Wij moeten de regering erkennen en misschien ook een internationale VN-macht naar de Gazastrook en de Westelijke Jordaanoever zenden. Naar mijn mening is dat hoognodig!</p>
    </intervention>
    <intervention id="2-257" speaker_id="28587" name="Georgios Karatzaferis" is_mep="True" mode="spoken">
      <p sl="el">Mevrouw de Voorzitter, wij blijven de gevolgen ondervinden van een fout die in 1947 werd gemaakt. Als Israël toen niet eenzijdig was erkend, maar ook een staat Palestina was erkend, hadden wij veel bloedvergieten kunnen voorkomen. Een statistische dienst kwam tot de conclusie dat wij met de hoeveelheid bloed die in dit gebied gevloeid is, een miljoen kinderen hadden kunnen redden met bloedtransfusies.</p>
      <p sl="el">Alle tragedies - twin towers, Londen, Madrid en elders - zijn het gevolg van dit beleid van 1947, en dat wordt ook nu nog voortgezet. Waarom verliezen wij ons in eindeloze details? Zijn wij sterk genoeg om morgen de staat Palestina te erkennen? Dat zou, zo u wilt, een echte stap vooruit zijn.</p>
      <p sl="el">Maar wij fluiten de wedstrijd af als de score 90 - 10 is. Bij een uitslag van 50 - 50 verlaat de scheidsrechter met opgeheven hoofd het veld; bij een uitslag van 60 - 40 is het spel voorbij, maar bij een uitslag 90 - 10 breekt de hel los, op de tribunes en op het sportveld.</p>
      <p sl="el">Daarom is die hel onze schuld. Wij floten immers het einde toen de uitslag 90 - 10 was. Daarom hebben wij nu de poppen aan het dansen, en horen wij in het Parlement dagelijks spreken over kernwapens van Iran. Niemand heeft echter ooit met een woord gerept over de kernwapens van Israël. En dat is onrechtvaardig. Als wij rechtvaardig willen zijn, als wij onze burgers willen geloven en als wij willen dat zij ons vertrouwen, dan moeten wij zorgen voor rechtvaardigheid. Er kan alleen maar rechtvaardigheid zijn, indien de staat Palestina wordt erkend.</p>
    </intervention>
    <intervention id="2-258" speaker_id="966" name="Jean-Claude Martinez" is_mep="True" mode="spoken">
      <p sl="fr">Mevrouw de Voorzitter, mevrouw de commissaris, de Berlijnse muur is intussen gevallen, de Sovjetunie is voorgoed verleden tijd, we leven in een geglobaliseerde wereld en toch is er minstens één gegeven dat nooit verandert. Ik ken een plaats waar de geschiedenis is blijven stilstaan, namelijk Palestina, dat het zwarte gat van de mensheid lijkt te worden: de Gazastrook, de kampen, de raketten, de intifada’s, de aanslagen, één land voor twee volkeren, een eeuwige oorlog die al zestig jaar aan de gang is. Tegelijkertijd is het een enorme wirwar van mythen, met esplanaden, graven, patriarchen, tempels, moskeeën, monotheïsme en cynisme, een cynisme dat overigens aan beide kanten wordt gedeeld door de voorstanders van de harde lijn. Aan Israëlische zijde is er technologie, geweld, de uitschakeling van Arafat en van Fatah, de economische verstikking, de gevangenen - kortom, van alles en nog wat, maar zeker geen onderhandelingen, liever Iran dan Irak, liever sjiisme dan baathisme. Voor de hardliners aan Palestijnse zijde is alleen het demografische aspect op lange termijn van belang.</p>
      <p sl="fr">Intussen zijn er al drie generaties opgeofferd. En wij, wat doen wij? Wij leggen verklaringen en bezoeken af en organiseren humanitaire missies - is het niet, mijnheer Solana? Niet meer dan dat! Eigenlijk is dit conflict een ver uitvloeisel van de Europese conflicten in 1914-1918 en in 1939-1945, en toch doen wij niet wat wij in een dergelijke situatie zouden moeten doen. We gedragen ons als farizeeërs. We weten nochtans dat er meer zou moeten gebeuren dan spoedbijeenkomsten beleggen, dat we een einde moeten maken aan de embargo’s, dat we ons moeten inzetten en dat we een Europees Camp David nodig hebben, met alle betrokken partijen, dus niet alleen met Israël, Palestina en de regering van nationale eenheid, maar ook met Syrië, Iran en Libanon. We beseffen daarenboven dat we het recht van beide partijen moeten erkennen, uiteraard het recht van de Israëlische staat op een eeuwig voortbestaan, maar ook het recht van de Palestijnse staat om te bestaan en erkend te worden.</p>
    </intervention>
    <intervention id="2-259" speaker_id="4521" name="Charles Tannock" is_mep="True" mode="spoken">
      <p sl="en">Mevrouw de Voorzitter, de recente neerwaartse spiraal van bloederig geweld tussen gewapende milities van de seculiere Fatah en de islamitische Hamas in Gaza is een bron van grote zorg, omdat we nu de gevolgen zien van het verzwakte Israëlische leiderschap na de oorlog met Libanon en van een verzwakte Palestijnse president Abbas. President Abbas moet zien om te gaan met de religieuze fundamentalisten binnen Hamas, die vorig jaar de verkiezingen hebben gewonnen. De leden van Hamas in de regering van nationale eenheid zijn duidelijk niet in staat zich los te maken van hun onbuigzame standpunten gebaseerd op theocratische obscurantistische ideeën dat de staat Israël nooit expliciet kan worden erkend, dat terroristisch geweld gerechtvaardigd is, en dat ze zich niet hoeven te houden aan eerdere overeenkomsten die zijn ondertekend door de overleden voorzitter Arafat.</p>
      <p sl="en">Deze regering van nationale eenheid van de Palestijnse Autoriteit voldoet dus duidelijk niet aan de criteria van het Kwartet. De EU kan momenteel de ban van Hamas als terroristische organisatie niet opheffen en de Palestijnse Autoriteit niet rechtstreeks financieren. Zij moet in plaats daarvan vertrouwen op het TIM om humanitaire hulp te leveren, die nu in totaal meer dan 500 miljoen euro per jaar bedraagt en de afgelopen drie jaar zelfs is toegenomen. Zoals blijkt uit de recente voorstellen van de Arabische Liga, accepteren de Arabieren in toenemende mate de wenselijkheid van een door onderhandelingen tot stand gekomen oplossing. Na de recente regen van meer dan honderd Qassam-raketten die Hamas op burgergebieden heeft afgeschoten, erkennen de Israëli's allemaal de schade die het voortdurende geweld toebrengt aan de Israëlische economie en maatschappij. Er was afgelopen week zelfs een dodelijk ongeluk dat in mijn ogen volgens het internationaal recht een oorlogsmisdaad was.</p>
      <p sl="en">Het lijkt erop dat alleen de extremisten bang zijn voor vrede. Wat de wortels van het conflict in het Midden-Oosten ook mogen zijn, onder de Arabische staten neemt het besef toe dat Israël er is en zal blijven, terwijl joden over de hele wereld kunnen zien dat de veiligheid van Israël op de lange termijn het meest is gediend met erkenning van het legitieme verlangen van het Palestijnse volk naar een eigen veilige staat.</p>
      <p sl="en">De Palestijnse Autoriteit moet echter eerst in staat zijn orde en gezag te verzekeren op haar grondgebied, waar ze momenteel duidelijk niet in slaagt. Wanneer BBC-verslaggever Alan Johnston en de ontvoerde soldaat korporaal Shalit zouden worden vrijgelaten, zou dat een mooi begin zijn en een klimaat scheppen dat bevorderlijk is voor hervatting van de belangrijke routekaart voor vredesonderhandelingen.</p>
    </intervention>
    <intervention id="2-260" speaker_id="2295" name="Hannes Swoboda" is_mep="True" mode="spoken">
      <p sl="de">Mevrouw de Voorzitter, geachte collega’s, ik wil mij allereerst verontschuldigen voor het feit dat ik meteen na mijn betoog weg moet, aangezien ik ergens het voorzitterschap moet bekleden. Ik weet dat dit niet beleefd is, maar ik hoop dat u mijn excuses accepteert.</p>
      <p sl="de">Het staat buiten kijf dat Israël het recht heeft om zich tegen Qassam-raketten te verdedigen. Die raketaanvallen op civiele installaties en burgers zijn een misdaad. Hierdoor wordt niet alleen Israël geprovoceerd, maar ook de regering die op dit moment in Palestina aan de macht is. Je zou zelfs kunnen zeggen dat dat het belangrijkste doel achter die beschietingen is. En wat doet de Europese Unie?</p>
      <p sl="de">Het spijt mij dat ik de heer Gloser moet meedelen dat het antwoord dat hij, uiteraard namens het voorzitterschap, heeft gegeven absoluut onbevredigend is. Dat antwoord is net zo onbevredigend als het antwoord dat bij het laatste debat is gegeven.</p>
      <p sl="de">Wij doen niets om de positie te versterken van degenen die als enige de mogelijkheid hebben om iets tegen deze terroristen te ondernemen. Met onze verklaringen zullen wij niets aan de situatie veranderen. Als de Europese Unie deze regering geen kans gunt, zullen ook de militaire tegenaanvallen van Israël helaas geen verandering in de situatie brengen, zelfs niet als die in sommige gevallen absoluut gerechtvaardigd zijn. Ik gebruik de term “regering”, maar eigenlijk is het bijzonder cynisch dat per minister besloten moet worden of er wel of geen gesprekken mogen worden gevoerd. Ik heb de laatste keer al gezegd dat het niet echt van een productieve houding getuigt als de voorzitter van de Raad wel een gesprek met de Israëlische minister van Buitenlandse Zaken voert, maar vervolgens, als er een ontmoeting met de Palestijnse minister van Buitenlandse Zaken op het programma staat, zegt dat het niet haar gewoonte is om met ministers van Buitenlandse Zaken te praten.</p>
      <p sl="de">Ik wil de commissaris voor de buitenlandse betrekkingen niet in de problemen brengen, maar zij heeft altijd gezegd dat zij de regering ondersteunt en niet individuele ministers. Zij en het voorzitterschap beweren allebei weliswaar dat de heer Abbas gesteund moet worden, maar in de praktijk komt daar gewoon niets van terecht als zij zijn regering niet steunen om tegen het terrorisme en de terroristen op te treden.</p>
      <p sl="de">Dat is de kern van het probleem. Als Europa die steun niet geeft, zullen al die gesprekken niets opleveren, aangezien de vrede alleen van binnenuit tot stand kan worden gebracht. Er kan alleen vrede komen indien er sterke krachten in Palestina zijn, die hun plannen kunnen uitvoeren omdat zij op de politieke, morele of financiële steun van de Europese Unie kunnen rekenen in de strijd tegen het terrorisme. Daarbij is zowel Palestina als Israël gebaat. Ik herhaal het nog één keer: als u Israël wilt helpen dan moet u deze regering een kans geven. Dat is de enige reële oplossing.</p>
    </intervention>
    <intervention id="2-261" speaker_id="28370" name="Vittorio Prodi" is_mep="True" mode="spoken">
      <p sl="it">Mevrouw de Voorzitter, dames en heren, ik dank het voorzitterschap en de Commissie voor hun aanwezigheid. Gezien mijn beperkte spreektijd zal ik maar een paar opmerkingen maken.</p>
      <p sl="it">Palestina is een ernstige en spoedeisende kwestie. Het Palestijnse volk zit in een neerwaartse spiraal. Wij moeten trachten daar verandering in te brengen. De regering van nationale eenheid is de enige gesprekspartner. Wij moeten zo realistisch zijn om tot die slotsom te komen, en wij moeten trachten tijd te winnen met een actie die hoop geeft aan Palestina. Het is ook mogelijk dat er een vredeshandhavingsmacht naar het gebied wordt gezonden. Als Europese Unie moeten wij de moed hebben om garant te staan voor de veiligheid van Israël en Palestina, in het kader van een beleid van opening jegens de Arabische wereld. Daarbij moet begonnen worden met het gehele Middellandse-Zeegebied, dus dit conflict mag niet losgekoppeld worden van het algemene probleem van de betrekkingen tussen de islam en het Westen.</p>
      <p sl="it">Ik geloof in een droom: dat er ooit een hervormde organisatie van de Verenigde Naties komt die haar hoofdkwartier in Jeruzalem krijgt, zodat men daadwerkelijk hoop kan brengen! Daar kan aan gewerkt worden; ik geloof dat wij dat kunnen doen!</p>
    </intervention>
    <intervention id="2-262" speaker_id="28264" name="Paul van Buitenen" is_mep="True" mode="spoken">
      <p sl="en">Mevrouw de Voorzitter, het handvest van Hamas is een heilige tekst met drie islamitische zegels. Anders dan de seculiere PLO, erkent Hamas het concept van vrede niet. De PLO mag een tweestatenoplossing willen, maar Hamas wil Israël elimineren.</p>
      <p sl="en">Wat zegt het handvest van Hamas eigenlijk? In artikel 7 noemt het een islamitische wereldorde en de vernietiging van alle joden. De artikelen 22 en 28 zeggen dat het joodse volk verantwoordelijk was voor de Franse en Russische revolutie, de Eerste en Tweede Wereldoorlog, maar ook voor de Verenigde Naties, voor drugs- en alcoholmisbruik en controle van de massamedia. Een einde maken aan het conflict met Israël is hoogverraad, en de verraders zullen volgens artikel 32 worden vervloekt.</p>
      <p sl="en">Samenwerken met Hamas zou de EU moreel verantwoordelijk maken voor een vredesproces dat leidt tot de vernietiging van Israël. We moeten de Palestijnen helpen, maar niet door de agenda van Hamas te bevorderen.</p>
    </intervention>
    <intervention id="2-263" speaker_id="4507" name="Bastiaan Belder" is_mep="True" mode="spoken">
      <p sl="nl">Voorzitter, begin februari verscheen in de Duitse pers, in de Frankfurter Allgemeine , een uiterst somber verslag over de politiemissie van de Europese Unie in de Palestijnse gebieden. "Je werkt hier in een moeras van bedrog en corruptie", oordeelde haar scheidende leider MacGyver, een Brit, openhartig.</p>
      <p sl="nl">Maanden later is de situatie door de escalatie van de rivaliteit tussen Fatah en Hamas alleen maar verslechterd. Een noodzakelijke vraag dringt zich derhalve op, Raad en Commissie: hoe zinvol acht u voortzetting van de EU-missie tot opbouw van een burgerpolitie op de westelijke Jordaanoever en in Gaza? U zult toch bezwaarlijk medeverantwoordelijk willen zijn voor de verregaande rechteloosheid aldaar?</p>
      <p sl="nl">Inmiddels meldde persbureau Reuters gisteren dat de Europese Unie haar grensmissie in Rafah met een jaar verlengt onder het veelzeggende, onveranderde motto "De Palestijnen zijn verantwoordelijk voor de grens". Hun politie kijkt wel uit de smokkelaars van wapens, drugs, geld en personen iets in de weg te leggen, aldus Palestijnse ingewijden. Dat is mijn bron. Aan Raad en Commissie dezelfde vraag: wilt u daarvoor lijdelijk verantwoording nemen?</p>
    </intervention>
    <intervention id="2-264" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. - Mevrouw de Voorzitter, mevrouw de commissaris, geachte collega’s, ik vraag om begrip dat ik vanaf deze plaats slechts een paar korte opmerkingen kan maken. Ik heb namelijk om 18.00 uur een afspraak bij uw Commissie buitenlandse zaken in verband met een terugblik op en evaluatie van de laatste bijeenkomst van de Raad Algemene Zaken en Buitenlandse Betrekkingen.</p>
      <p sl="de">Ik heb alle begrip voor alles wat u heeft gezegd, zeker voor de dingen die gebaseerd zijn op persoonlijke reiservaringen of gesprekken. Ik hoop echter ook dat u met mij de constatering deelt dat het juist de Europese Unie, en met name het voorgaande en het huidige voorzitterschap zijn geweest, die zich inspanningen hebben getroost om het Kwartet voor het Midden-Oosten nieuwe leven in te blazen en een vredesproces in gang te zetten. Door het in gang zetten van dat proces is ook het initiatief van Saoedi-Arabië tot stand gekomen. Ik zou graag om enige nuanceringen willen verzoeken: niet alle dingen die er gebeurd zijn, kunnen toegeschreven worden aan het bevriezen van bepaalde financiële middelen. Het gaat ook om interne Palestijnse conflicten. Ik heb in de verklaring namens het voorzitterschap al gezegd dat wij in de gesprekken met Israël uiteraard duidelijk hebben gemaakt dat bepaalde middelen waar de Palestijnen recht op hebben - douane- en belastinggelden - geretourneerd moeten worden om een aantal infrastructuurmaatregelen uit te kunnen voeren. De commissaris heeft er herhaaldelijk op gewezen - en zeker ook in de Raad - op welke manier de Europese Unie de afgelopen maanden steun heeft verleend. Bij het publiek kan zo nu en dan weliswaar de indruk ontstaan dat wij niets of te weinig financieel bijdragen, maar het tegendeel is juist het geval: wij hebben als Europese Unie tijdens die uiterst kritieke fase meer financiële middelen beschikbaar gesteld dan in welke andere situatie in het verleden ook.</p>
      <p sl="de">Tegen de heer Davis wil ik graag zeggen dat wij niet verwachten dat de Palestijnen zich als heiligen gedragen om alles te krijgen wat zij willen. Als er echter één ding duidelijk tijdens de conferentie in Mekka naar voren is gekomen bij de pogingen om een regering van nationale eenheid samen te stellen, dan is dat het volgende: er zal voldaan moeten worden aan de voorwaarden waarop het Kwartet altijd heeft aangedrongen, te weten het respecteren van het bestaansrecht van Israël, het afzweren van geweld en het nakomen van de afspraken die met de vorige regering zijn gemaakt. Er zit enig schot in de zaak, maar het is nog steeds niet duidelijk of de regering deze voorwaarden accepteert. Wij hebben helemaal geen reden om een of andere muur op te trekken. De regering van nationale eenheid zou de juiste stap wel kunnen zetten en dan zouden ook adequate voorwaarden geschapen kunnen worden. Het is toch niet alsof wij deze kwestie als een of ander marginaal thema behandelen. Op elke bijeenkomst van de Raad wordt besproken hoe er vooruitgang kan worden geboekt. Ik heb uitdrukkelijk gezegd dat het voorzitterschap ernaar streeft om op korte termijn nogmaals een bijeenkomst van het Kwartet voor het Midden-Oosten te organiseren, omdat wij weten hoeveel daarvan afhangt. De Hoge Vertegenwoordiger, die zich vele kilometers noordelijker in Beiroet bevindt, weet immers dat het niet alleen om Israël en Palestina gaat, maar dat het ook een zaak is van de veiligheid en het zelfbeschikkingsrecht van Libanon.</p>
      <p sl="de">Ik zou erop willen aandringen dat wij het niet alleen bij mooie woorden laten, maar trachten om initiatieven in gang te zetten die er niet alleen toe leiden dat Israël en de Palestijnen weer de dialoog aangaan, maar die er ook voor zorgen dat wij weer de benodigde financiële steun kunnen geven. Dan kunnen wij - en ik heb dat zojuist nog even nagelezen - Israël ook vragen om de bewegingsvrijheid van de Palestijnen te verbeteren, zodat zij niet langer zo opgesloten zitten als thans het geval is. Met de huidige situatie kan niemand vrede hebben. Ik hoop dat u er begrip voor kunt opbrengen dat ik dit debat nu helaas moet verlaten.</p>
    </intervention>
    <intervention id="2-265" speaker_id="28350" name="Jana Hybášková" is_mep="True" mode="spoken">
      <p sl="cs">Mevrouw de Voorzitter, mevrouw de commissaris, hartelijk dank voor het feit dat u hier vandaag bij ons bent gebleven. In tegenstelling tot de meeste afgevaardigden ben ik meer dan eens in Palestina geweest. Israël heeft, zoals we hier allemaal wensten, de Gazastrook ontruimd en deze overgedragen aan een vrij en democratisch gekozen regering. De Gazastrook is dus geen militair grondgebied, maar een territorium dat is vernietigd door het extremisme, het fundamentalisme, het terrorisme, de corruptie en het cynisme van de Palestijnse krijgsheren zelf.</p>
      <p sl="cs">Dames en heren, zijn we echt zo naïef te denken dat we, door weer eens met een paar honderd miljoen euro te smijten zonder daaraan voorwaarden te verbinden, de Jund Al-Islam en Mohammed Dahlan ervan kunnen weerhouden om door te gaan met hun geweldplegingen? Denken we werkelijk dat met de legalisering van krijgsheren en terroristen zoals Khaled Mashal en Dahlan de vrede over het gebied nederdaalt? Gelukkig zijn er nog de Raad en de Commissie, die ik bij deze wil bedanken voor hun duidelijke en vastberaden houding. Ik dank hun voor het feit dat zij in deze moeilijke tijden aan de kant van het recht staan. We moeten duidelijk zijn in onze afwijzing van al het geweld en eer betonen aan de slachtoffers in de Gazastrook en op de Westelijke Jordaanoever. We moeten het feit dat Israël in een wurggreep wordt gehouden door het weerzinwekkende extremisme van de in de Palestijnse regering vertegenwoordigde Hamas, ondubbelzinnig veroordelen. Ik wil u met klem wijzen op de onweerlegbaar aangetoonde samenwerking van Hamas en van regeringsvertegenwoordigers van deze organisatie met nieuwe Al-Qaeda-organisaties zoals Fatah Al-Islam en Jund Al-Islam.</p>
      <p sl="cs">Wij roepen de Palestijnse regering ertoe op om zowel over te gaan tot erkenning van de brievenwisseling tussen Rabin en Arafat als om op te houden met liegen over de invulling van de basisvoorwaarden voor de erkenning van Israël. We doen een dringend beroep op elk kleinste beetje gevoel van politieke en menselijke verantwoordelijkheid dat maar bij de Palestijnse regering en de Arabische leiders - met name de Saoedische en Egyptische - aanwezig is, om per direct vredesonderhandelingen te openen over de erkenning van de staat Israël binnen internationaal erkende grenzen. We vragen Fatah om onverwijld onderhandelingen te openen met Hamas over de krachtenverdeling in het presidentieel kabinet. Alleen op deze stevig in het recht gewortelde wijze zal het daadwerkelijk mogelijk zijn om humanitaire hulp te verlenen, en bovenal om het ontstaan van een levensvatbare en democratische Palestijnse staat te ondersteunen.</p>
    </intervention>
    <intervention id="2-266" speaker_id="28317" name="Jamila Madeira" is_mep="True" mode="spoken">
      <p sl="pt">Mevrouw de Voorzitter, mevrouw de commissaris, zoals gezegd is het Europees Parlement begin deze maand in Palestina geweest. De situatie was toen al erg gespannen maar nu, twee weken later, is de spanning verder opgelopen. De inwoners van de regio verwachten helaas steeds minder van de Europese Unie. In weerwil van de verschillende factoren die spanning veroorzaken, heeft het Europees Parlement geprobeerd in het veld aanwezig te zijn en niettegenstaande de opgelopen spanning is vandaag ook de heer Solana in de regio.</p>
      <p sl="pt">We hebben daar een humanitaire ramp gezien. De commissaris heeft die toestand al beschreven en is er natuurlijk mee bekend. Maar wij hebben ook een muur van 852 km lengte gezien die het geweld zou moeten bestrijden en de Israëli’s tegen Arabische aanvallen beschermen. Die muur dringt binnen in 25 procent van het grondgebied van de Westelijke Jordaanoever en annexeert gebieden die voor elke vredesregeling die uitgaat van de toestand van voor 1967, cruciaal zijn. Die muur maakt mensen tot gevangenen in hun eigen huis, maakt het kinderen onmogelijk naar school te gaan en belet boeren hun land te bewerken. Die muur heeft van de Gazastrook de grootste openluchtgevangenis in de wereld gemaakt, een gevangenis waar de Israëlische politie sinds begin 2006 bepaalt dat er niemand in of uit mag. Of misschien moet ik zeggen dat er niets in of uit mag!</p>
      <p sl="pt">In deze context zijn wij allemaal onthutst blijven toekijken en hebben we elk engagement geweigerd. We hopen dat vandaag de ogen en het hart van de heer Solana de mensen daar namens ons enige hoop kunnen bieden. Wij hebben daar ter plekke de boodschap overgebracht en de regering erkend, waar het Kwartet om heeft gevraagd. Vandaag vragen wij hier dat men daadwerkelijk op die weg voortgaat, dat de Raad en de Commissie die verbintenis en de opgelegde voorwaarden nakomen en bereid zijn met iedereen samen te werken.</p>
      <p sl="pt">Hier dient te worden gezegd en zwart op wit gezet wat de Europese Unie daadwerkelijk bereid is te doen. Laten we de wereld nog eens tonen dat er alleen vrede kan worden bereikt door degenen de hand te reiken die dat nodig hebben, om zo een eind te maken aan hun wanhoop.</p>
    </intervention>
    <intervention id="2-267" speaker_id="28316" name="Hannu Takkula" is_mep="True" mode="spoken">
      <p sl="fi">Mevrouw de Voorzitter, allereerst wil ik zeggen dat ik, nu ik dit debat beluister, het gevoel heb dat het totaalbeeld enigszins beperkt is. Een geschoolde burger die dit debat volgt zou kunnen denken dat veel leden van het Europees Parlement een nogal beperkte kennis van de geschiedenis van Palestina en Israël hebben. Hoe is de staat Israël ontstaan? Hoe luidde indertijd de resolutie van de Verenigde Naties? Wat was de verdeelsleutel? Wat was de Verklaring van Balfour? Zo kan ik doorgaan. Het is een schande voor ons parlementariërs als wij niet eerst ons huiswerk maken en in plaats daarvan met grote emoties komen spreken over zaken waar wij niet per se iets vanaf weten. Het is daarom goed even na te denken waar het in de betreffende regio om draait en zich een totaalbeeld te vormen, en er niet alleen maar kort naar te verwijzen.</p>
      <p sl="fi">Wij Europeanen moeten democratie steunen en geen terrorisme. Onze waarden zijn mensenrechten, vrijheid van meningsuiting en het rechtsstaatbeginsel. Daar moeten wij aan vasthouden. Als dat onze waarden zijn, kunnen wij niet de zogeheten regering van nationale eenheid erkennen, die wordt geleid door de terroristische organisatie Hamas. Wij kunnen die niet erkennen: als Europeanen moeten wij vasthouden aan onze democratische waarden.</p>
    </intervention>
    <intervention id="2-268" speaker_id="28463" name="Frieda Brepoels" is_mep="True" mode="spoken">
      <p sl="nl">Voorzitter, commissaris, collega's, na ons bezoek begin mei aan de westelijke Jordaanoever en Gaza kan ik alleen maar concluderen dat we verder af staan dan ooit van een structurele oplossing, zoals nochtans afgesproken veertig jaar geleden.</p>
      <p sl="nl">We zien op de westelijke Jordaanoever heel veel illegale nederzettingen tot stand komen. We zien het aantal controleposten alleen maar aangroeien in plaats van afnemen. In Gaza leeft 87% van de mensen beneden de armoedegrens. Er zitten nog 41 Palestijnse parlementsleden in de gevangenis en van de terugkeer van vluchtelingen wordt helemaal niet meer gesproken. En de muur die groeit inderdaad uit tot de grootste ter wereld. Daar kan Israël trots op zijn.</p>
      <p sl="nl">Nochtans hebben de Palestijnen ook het recht op zelfbeschikking en een menswaardig bestaan en zij zijn bereid om offers te brengen en compromissen te sluiten. Zij hebben al meermaals concreet getoond dat ze vrede en welvaart willen voor hun volk.</p>
      <p sl="nl">Maar willen de internationale gemeenschap en de Europese Unie dit eigenlijk nog wel? Ik heb daar soms mijn twijfels over, ook als ik vandaag de commissaris hoor zeggen dat zij na gesprekken met de minister hoort dat men de regering van nationale eenheid vraagt om steun te geven en dat Abbas dit ook vraagt. Waarom erkent u dan de regering niet? Waar wacht u eigenlijk op? Wanneer zult u de directe steun aan de Palestijnse Autoriteit eindelijk geven?</p>
      <p sl="nl">Ik hoor het voorzitterschap spreken over de vereisten van het kwartet. Maar wij moeten niet wachten op een nieuwe bijeenkomst van het kwartet. De Europese Unie zou hier het voortouw kunnen nemen. Wij moeten spreken met de gehele regering.</p>
      <p sl="nl">En tenslotte, commissaris, u zegt dat alle instrumenten gebruikt worden om Israël te dwingen die taksen over te maken aan de Palestijnen. Ik zie niet over welke instrumenten u het had. Ik zou daar heel graag iets meer over horen, want ik denk dat er geen tijd meer te verliezen is.</p>
    </intervention>
    <intervention id="2-270" speaker_id="4309" name="Béatrice Patrie" is_mep="True" mode="spoken">
      <p sl="fr">Mijnheer de Voorzitter, we moeten vandaag nog maar eens de sombere balans van het Midden-Oosten opmaken. Sinds 6 mei zijn er zesendertig Palestijnen, waaronder elf burgers, om het leven gekomen bij Israëlische luchtaanvallen op de Gazastrook. De tegenpartij heeft op haar beurt 146 raketten afgevuurd op de Israëlische stad Sderot. Daarbij raakten zestien mensen gewond. De Palestijnen bestrijden elkaar. In Libanon zijn de dertigduizend Palestijnse vluchtelingen van het Nahr Al-Bared-kamp het slachtoffer van de gevechten tussen het Libanese leger en de extremisten van Fatah-al-Islam. Laten we met het oog hierop duidelijk stellen dat het in geen enkele situatie gerechtvaardigd is om burgers te doden.</p>
      <p sl="fr">Ruimer genomen moeten we eisen dat er een radicale wijziging komt in het Europese beleid voor het Midden-Oosten. Het is onaanvaardbaar dat we nog langer weigeren de Palestijnse regering van nationale eenheid politiek en financieel te steunen, zonder enige uitsluiting. Het gaat om een regering die we zelf zo graag tot stand wilden zien komen en die - als we de Palestijnse minister van Buitenlandse Zaken mogen geloven die hier onlangs aanwezig was - ten eerste het politieke pluralisme respecteert, ten tweede het bestaansrecht van de Israëlische staat niet ter discussie stelt, ten derde oproept tot de erkenning van een Palestijnse staat binnen de grenzen van 1967, en ten vierde opnieuw belang hecht aan de Arabische en de VN-resoluties, voornamelijk met betrekking tot de vluchtelingenkwestie.</p>
      <p sl="fr">Laten we redelijk zijn. Het vredesinitiatief dat het licht zag tijdens de top in Riyad heeft geen enkele kans van slagen wanneer wij, Europeanen, niet alles in het werk stellen om een eind te maken aan de politieke en economische blokkade waarvan de Palestijnse regering het slachtoffer is. Deze situatie duurt nu al vijftien maanden, 70 procent van de bevolking leeft onder de armoedegrens en het werkloosheidspercentage bedraagt 50 procent. Dergelijke omstandigheden vormen een perfecte voedingsbodem voor fundamentalisme en terrorisme, maar geven een regering weinig ruimte om de rust en orde te herstellen. Aangezien we van de Palestijnse regering verlangen dat ze haar verantwoordelijkheid op zich neemt, moeten wij ervoor zorgen dat we hetzelfde doen.</p>
    </intervention>
    <intervention id="2-271" speaker_id="23881" name="Marios Matsakis" is_mep="True" mode="spoken">
      <p sl="en">Mijnheer de Voorzitter, als kind geloofde ik dat alle mensen gelijk waren. Toen ik volwassen werd, was ik zeer ontstemd toen ik besefte hoezeer ik het bij het verkeerde eind had. Er waren in feite twee soorten mensen: mensen wier leven ertoe deed, en mensen wier leven er niet toe deed. Daarna ging ik in de politiek en leerde ik dat wat echt belangrijk was, niet was wat juist is, maar wat stemmen binnenbrengt.</p>
      <p sl="en">Als lid van het Europees Parlement ben ik nu uiteindelijk tot het standpunt gekomen - hoe simplistisch en cynisch het in de oren van sommigen ook mag klinken - dat er inderdaad twee soorten mensen zijn: mensen waarop de Amerikaanse regering gesteld is, en mensen waarop de Amerikaanse regering niet gesteld is. Op grond van dit standpunt kan het Palestijnse volk worden vernederd, uitgehongerd, gevangengezet zonder proces, gemarteld, geëxecuteerd, enzovoort, en het doet er niet echt toe, want de regering Bush en haar trouwe dienaars, zoals de ‘Blairino's’ van deze wereld, beschouwen de Palestijnen als minder dan menselijk.</p>
      <p sl="en">Waarom zouden we dus onze tijd verspillen aan debatteren over Palestina wanneer we weten dat er toch niets belangrijks uitkomt? Als we ons echt bekommeren om dit vraagstuk, zouden we onze inspanningen moeten richten op de grootmeester van de planeet, de heer Bush, en moeten proberen hem ervan te overtuigen dat Palestijnen toch echt mensen zijn. Als we daarin slagen, wat ik ten zeerste betwijfel, kunnen we misschien constructief bijdragen tot een oplossing voor het Palestijnse probleem.</p>
    </intervention>
    <intervention id="2-272" speaker_id="28280" name="Filip Kaczmarek" is_mep="True" mode="spoken">
      <p sl="pl">Mijnheer de Voorzitter, dames en heren, we verlangen allemaal naar vrede in het Midden-Oosten. Toch is het idee dat hier werd geopperd, namelijk dat de Europese Unie opnieuw moet beginnen met de betaling van haar volledige pakket van rechtstreekse financiële steun aan de regering van de Palestijnse Autoriteit, zonder enige twijfel voorbarig.</p>
      <p sl="pl">Het houden van democratische verkiezingen in een land is geen voldoende voorwaarde voor de toekenning van Europese steun. In specifieke gevallen weigert de Europese Unie ook om het geld van haar belastingsbetalers aan bepaalde democratische landen te geven.</p>
      <p sl="pl">Naar mijn mening zijn er twee fundamentele redenen om geen financiële steun toe te staan. Een eerste reden is dat een bepaald land de steun van de Europese Unie eenvoudigweg niet nodig heeft. Een tweede reden is dat het land in kwestie een aantal fundamentele beginselen, die van wezenlijk belang zijn voor de Europese Unie, weigert te erkennen of in praktijk te brengen.</p>
      <p sl="pl">In het geval van Palestina is deze tweede reden van toepassing. Het meningsverschil over de financiering gaat eigenlijk helemaal niet over Israël en Palestina, maar over onze eigen beginselen. De potentiële ontvanger weigert het recht van de donor te erkennen om een aantal basisprincipes ten uitvoer te leggen.</p>
      <p sl="pl">Het is absurd dat we tijd verliezen aan oeverloze debatten over wanneer we iets ‘terrorisme’ of ‘strijd voor de vrijheid’ noemen. In plaats daarvan zouden we ons beter de vraag stellen of we een organisatie moeten steunen die in haar programma oproept tot geweld tegen anderen. Kunnen we steun verlenen aan degenen die helemaal geen vrede willen? Het antwoord op de vraag of we financiële steun moeten verlenen aan regeringen die geen vrede willen, ligt voor de hand - of dat lijkt toch zo. Dat moeten we niet. De redenen om Palestina financiële steun te weigeren, hebben niets te maken met de chaos in de Palestijnse Autoriteit of met het feit dat het op dit moment onduidelijk is hoe lang de regering van nationale eenheid nog in staat zal zijn te regeren. Ze staan volledig los van de vraag hoe lang deze regering nog reële macht zal kunnen uitoefenen. Onze redenen houden evenmin verband met het feit dat er vorige week vijftig Palestijnen om het leven zijn gekomen in conflicten tussen Hamas en Fatah. Ze hebben evenmin iets te maken met het feit dat Palestijnse kinderen in de kinderprogramma’s van de televisiezender Al-Aksa worden opgeroepen om Israël te vernietigen en de wapens op te nemen. De voornaamste reden waarom we in dit geval financiële steun moeten weigeren, is dat we onze eigen principes, onze eigen waarden en ons eigen verleden trouw moeten blijven.</p>
      <p sl="pl">We moeten duidelijk te kennen geven dat de keuze tussen overwinning en martelaarschap, een idee van de eerste minister Haniyeh, niet alleen zinloos is, maar eveneens schadelijk voor de nationale belangen van het Palestijnse volk.</p>
    </intervention>
    <intervention id="2-273" speaker_id="1403" name="David Martin" is_mep="True" mode="spoken">
      <p sl="en">Mijnheer de Voorzitter, ik voelde me enigszins bemoedigd door de woorden van de commissaris, en eerlijk gezegd, zwaar gedeprimeerd door wat de Raad had te zeggen. Het lijkt ongelooflijk dat de Raad verzuimt te erkennen dat de vorming van een regering van nationale eenheid in Palestina een groot politiek risico was, zowel voor Fatah als voor Hamas. Het platform van de regering van nationale eenheid is een platform van onderhandelingen en streven naar vrede, iets dat de Raad verzuimd heeft te erkennen.</p>
      <p sl="en">Ik vind - en ik denk dat de meerderheid in dit Parlement dit nu ook vindt - dat de tijd is gekomen om alle beperkingen aan onze omgang met de Palestijnse Autoriteit op te heffen. De commissaris heeft vandaag gezegd dat bijna is voldaan aan de voorwaarden voor hervatting van de directe steun. Commissaris, laten we niet op bescherming wachten. Ik verzoek u dringend naar de volgende vergadering van de Raad Buitenlandse Zaken te gaan en hun te vragen de regering van nationale eenheid van de Palestijnse Autoriteit te erkennen. Als de Palestijnse regering haar belofte niet nakomt, kunnen we natuurlijk altijd nog een einde maken aan onze onderhandelingen en onze contacten met hen, maar laten we ze een kans geven.</p>
      <p sl="en">Wanneer we nalaten met de Palestijnse regering samen te werken, helpt dat niet om een einde te maken aan de cyclus van geweld of om de ernstige humanitaire crisis aan te pakken, waarover zoveel van mijn collega's vanmiddag zo welsprekend hebben gesproken. Wanneer we nalaten met de Palestijnse regering samen te werken, helpt dat evenmin om Israël aan te moedigen een einde te maken aan zijn financiële en militaire aanvallen op Palestina. Zelfs vandaag nog heeft de onderminister van Defensie van Israël gewaarschuwd dat zijn land de leider van Hamas, de huidige Palestijnse premier, kan selecteren voor een buitengerechtelijke executie. Denkt iemand nu echt dat acties zoals deze het vredesproces helpen?</p>
    </intervention>
    <intervention id="2-274" speaker_id="4529" name="Sarah Ludford" is_mep="True" mode="spoken">
      <p sl="en">Mijnheer de Voorzitter, nadat de regering Bush de afgelopen vijf jaar op tragische wijze heeft verzuimd zich in te spannen voor een vredesakkoord tussen Israël en Palestina, is het Arabische vredesinitiatief een zeldzaam lichtpuntje. De vrijlating van korporaal Shalit en Alan Johnston en de veertig Palestijnse wetgevers zou de broodnodige goodwill opleveren. Het feit dat de EU en de VS banden onderhouden met de Palestijnse ministers van Buitenlandse Zaken en Financiën, laat zien dat er geen sprake is van een boycot, geen verzuim om met hen in gesprek te gaan. De honderden miljoenen euro's aan humanitaire hulp betekenen dat we ons niet hebben afgekeerd van de benarde situatie van de mensen.</p>
      <p sl="en">Het is echter heel moeilijk voor te stellen dat de begrotingssteun aan de Palestijnse Autoriteit wordt hervat, wanneer de regering van nationale eenheid niet heeft voldaan aan de eisen van het Kwartet, ondanks enkele beweringen van het tegendeel. Zelfs als we de voortdurende verklaringen van woordvoerders van Hamas, die zweren Israël te zullen vernietigen, niet toeschrijven aan premier Haniyeh, kunnen we zijn invocatie van God of martelaarschap gisteravond om Palestijnen te hulp te roepen, niet negeren. De collega's die pragmatisch meenden te moeten aanvoeren dat de regering van nationale eenheid de beste deal is die we kunnen krijgen, moeten zich vooral bij die rechtvaardiging houden als ze met hen willen souperen, maar moeten niet proberen ons ervan te overtuigen dat er iets is gebeurd dat niet is gebeurd.</p>
    </intervention>
    <intervention id="2-275" speaker_id="4527" name="John Bowis" is_mep="True" mode="spoken">
      <p sl="en">Mijnheer de Voorzitter, onze boodschap aan iedere Israëli, iedere Palestijn, ieder lid van Hamas of Fatah moet zijn: Trek u terug, in naam van uw god en in het belang van uw kinderen!</p>
      <p sl="en">Vandaag horen we hoe de woordvoerder van de Israëli's dreigt de gekozen premier van Palestina te vermoorden; we horen Hamas dreigen wraak te nemen; we zien hoe Fatah en Hamas afwisselend wel en niet met elkaar in conflict zijn; we hebben gezien hoe de moord op een Palestijnse familie op een strand in Gaza heeft geleid tot de gevangenneming van de soldaat Shalit, wat weer heeft geleid tot aanvallen en tegenaanvallen, vergelding, en ga zo maar door. Stop! Denk! Praat met elkaar! Laat soldaat Shalit vrij! Laat Alan Johnston vrij, en laat de voorzitter en de veertig leden van het gekozen Palestijnse parlement vrij! En tot de EU zeg ik: ga het gesprek aan, zowel met de Palestijnse regering als met de Israëlische regering.</p>
      <p sl="en">Men zegt verder dat we manieren moeten zien te vinden om een einde te maken aan de oorzaken van geweld. De grootste oorzaak is armoede. De armoede onder de Palestijnen is sterk gestegen, en dat komt doordat belastingen worden achtergehouden, doordat werknemers geen loon ontvangen, door handels- en bankembargo's. Het is tijd dat aan dit alles een einde komt, voordat het uitloopt op nog meer geweld. Het is tijd dat een einde wordt gemaakt aan de illegale nederzettingen en dat deze worden verwijderd. Het is tijd een einde te maken aan die verschrikkelijke, wrede, immorele muur en deze af te breken. En het is ook tijd, commissaris, het document te publiceren dat de hoofden van de missie in Jeruzalem en Ramallah hebben opgesteld, die verslag hebben uitgebracht over Oost-Jeruzalem en hebben geconcludeerd dat de activiteiten van Israël in Jeruzalem een schending zijn van zowel zijn verplichtingen uit hoofde van de routekaart als het internationale recht.</p>
      <p sl="en">Laten we dat in de openheid brengen. Laten we praten, en laten we dan iedereen overreden aan de toekomst van hun kinderen te denken, een einde te maken aan het geweld en te werken aan vrede.</p>
      <a text="(Applaus)"/>
    </intervention>
    <intervention id="2-276" speaker_id="23707" name="Libor Rouček" is_mep="True" mode="spoken">
      <p sl="cs">Het geweld en de onlusten in de Palestijnse gebieden blijven maar aanhouden. De grote persagentschappen voorzien ons dagelijks van verse gegevens over het aantal doden en gewonden. Ondanks veelvuldige verklaringen over een af te kondigen bestand tussen Fatah en Hamas, blijven de gewapende schermutselingen tussen de twee groeperingen doorgaan. Ook de beschieting van de stad Sderot vanuit de Gazastrook duren voort, en zo ook de vergeldingsaanvallen hiervoor van Israëlische kant. De Palestijnse verpleegkundigen en leraren zijn in staking gegaan, en zelfs de Palestijnse politiemensen en ander overheidspersoneel krijgen geen loon meer uitbetaald. Zoals hier al een paar keer werd vermeld, neemt de armoede hand over hand toe. Meer dan tachtig procent van de Palestijnen in de Gazastrook moet het doen met minder dan twee dollar per dag.</p>
      <p sl="cs">Wat ik hiermee zeggen wil, is dat Palestina en Israël onze hulp nodig hebben, want het is voor hen ondoenlijk om op eigen kracht te ontsnappen uit de geweldspiraal. Net als andere afgevaardigden hier roep ik op tot een grotere en bredere betrokkenheid van de Europese Unie. Daarom wil ik er opnieuw bij de Commissie op aandringen om alle beschikbare middelen in te zetten ter mobilisatie van snellere en doeltreffendere internationale hulp. Ik vrees dat indien dit niet gebeurt, de kans op een totale ineenstorting van het Palestijnse bestuur almaar groter en groter wordt en daarmee de kans op een totale burgeroorlog met onvoorziene gevolgen, niet alleen voor de Palestijnen, maar ook voor Israël en het Midden-Oosten als geheel. In verband hiermee werd tevens gesproken over Libanon.</p>
    </intervention>
    <intervention id="2-277" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">lid van de Commissie . - Mijnheer de Voorzitter, het is een verhitte discussie geweest en ik weet precies hoe dat komt want, zoals ik al zei, we zijn allemaal erg teleurgesteld. Maar u moet begrijpen dat de Europese Unie in de afgelopen tien jaar oprecht heeft geprobeerd een belangrijke rol te spelen ten behoeve van het vredesproces, niet om het conflict aan te wakkeren, maar om vrede te stichten of te helpen stichten. Uiteindelijk gaat het er altijd om dat de twee betrokken partijen er klaar voor moeten zijn, maar we proberen ze een duwtje in de rug te geven. Gegeven de situatie waren wij heel tevreden met de positie van een belangrijk en invloedrijk lid in het Kwartet.</p>
      <p sl="en">In dit vredesproces kunnen wij echter alleen als bemiddelaar optreden. Dat betekent dat we ons neutraal moeten opstellen. Wij mogen niet naar één kant overhellen. In dit verband zijn wij van oordeel dat wij de drie beginselen van het Kwartet als de belangrijke basisprincipes hebben omarmd. Het is de Raad en niet de Commissie die de regering kan erkennen - en er zijn zevenentwintig lidstaten. Ik begrijp wat u van mij vraagt, maar het is niet aan mij om het besluit te nemen.</p>
      <p sl="en">Ik weet dat er één maatregel is die u zijdelings hebt genoemd: de opheffing of opschorting van de associatieovereenkomst met Israël. Maar denkt u nu echt dat dit een verschil zou maken? Persoonlijk denk ik van niet. Onze rol van bemiddelaar is dan uitgespeeld, en dus zou het op dit moment een verkeerde maatregel zijn.</p>
      <p sl="en">Ons instrument is een duurzame politieke dialoog waarin alle partijen met elkaar samenwerken. In dat verband moet ik vermelden dat het Kwartet ook nog andere leden heeft, bijvoorbeeld de Verenigde Staten. Het is erg belangrijk om te merken dat er ook van die zijde impulsen komen. De laatste paar maanden hebben we geconstateerd dat de inspanningen van de Verenigde Staten, met name van Condoleezza Rice, zijn geïntensiveerd. Wij hebben daar met voldoening kennis van genomen en getracht vooruitgang te boeken. Het Duitse voorzitterschap, met name mevrouw Merkel, maar ook minister van Buitenlandse Zaken Steinmeier, heeft serieus geprobeerd vorderingen te maken.</p>
      <p sl="en">Een politieke oplossing kan nooit gevonden worden in geweld. Helaas is het geweld toch weer opgelaaid. Ik kan u verzekeren - en dit valt wel binnen de bevoegdheid van de Commissie - dat wij actief blijven samenwerken met de regering van nationale eenheid. Zoals wij hebben gezegd, volgen wij daarbij de weg van de geleidelijkheid; wij kunnen niet alles tegelijk doen. Zelfs Salam Fayad zei tegen me, toen ik hem voor het eerst ontmoette na de vorming van de regering, dat hij wel enige tijd nodig had om orde op zaken te stellen in het ministerie van Financiën - en de boel is nog steeds niet helemaal op orde daar. In ieder geval zijn we er bijna. De technische randvoorwaarden zouden er zijn, maar zoals u weet moet de Raad ons wat politieke steun in de rug geven. Ik wil dat u dit soort dingen begrijpt.</p>
      <p sl="en">De situatie is in mijn ogen dramatisch, en ik hoop dat het tot de Raad doordringt dat we in actie moeten komen om deze regering van nationale eenheid te helpen bij het creëren van het juiste platform om het vredesproces voort te zetten en door te gaan met de besprekingen over de politieke toekomst. Wij weten dat de situatie ingewikkeld is, en daarom heb ik gezegd dat ik een sprankje hoop ontleen aan het feit dat minister van Buitenlandse Zaken Livni de volgende vergadering van de Raad zal bijwonen, na de zeer positieve vergadering die wij met de Arabische Liga hebben gehouden. In alle nuchterheid geef ik echter toe dat de situatie moeilijk is, en dan hebben we ook nog eens te maken met de verschillende facties en radicale groeperingen, die buiten de regering staan en het vredesproces willen ondermijnen. Het is een vicieuze cirkel en ik ben het ermee eens dat we moeten trachten deze te doorbreken.</p>
      <p sl="en">Een afgevaardigde zei dat wij onze missie hebben uitgebreid door toezicht te houden op de grensovergang bij Rafah. We hebben dat gedaan omdat we het instellen van vrij verkeer van personen en goederen heel belangrijk vinden. Samen met premier Olmert heb ik mij daar persoonlijk mee beziggehouden. Ik herinner me mijn laatste bezoek aan Rafah toen ik me had voorgenomen de details eens serieus aan te pakken. Er zijn hoe dan ook veiligheidsproblemen. Helaas steken plegers van zelfmoordaanslagen de grens over. Er wordt ook veel geld over de grens gesmokkeld, en dus heb je altijd te maken met de twee zijden van dit conflict. Wij achten het echter belangrijk de missie bij de grensovergang van Rafah voort te zetten, want alleen met de Europese Unie bestaat er een kans op een opening.</p>
      <p sl="en">Wij stellen ons actief op. Daarnaast werken we samen met de minister van Financiën, niet alleen in het kader van het Tijdelijke Internationale Mechanisme (TIM), maar ook voor institutionele opbouw en technische bijstand. We verlenen met name steun op het gebied van douane, inning van ontvangsten en boekhouding. Een verzoek hiertoe is gedaan door Salam Fayad en dus werken wij met hen samen. Ten aanzien van specifieke wensen die werden geuit, zei ik dat we zullen bekijken wat er eventueel gefinancierd kan worden via het TIM. Het gaat daarbij dus niet enkel om de financiering van zaken om mensen te helpen overleven, zoals we tot nu toe hebben gedaan. We doen een stap verder.</p>
      <p sl="en">Dit is wat ik u te bieden heb in deze netelige en moeilijke situatie. We moeten druk blijven uitoefenen en proberen de verschillende partijen tot elkaar te brengen. Ik hoop dat er nog steeds tijd is.</p>
    </intervention>
  </section>
  <section id="creitem26" title="15. Vragenuur (vragen aan de Commissie)">
    <intervention id="2-279" speaker_id="21918" name="De Voorzitter" is_mep="True" mode="spoken">
      <p sl="nl">Aan de orde is het vragenuur (B6-0018/2007).</p>
      <p sl="nl">Wij behandelen een reeks vragen aan de Commissie.</p>
      <p sl="nl">Eerste deel</p>
    </intervention>
    <intervention id="2-280" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 30 van David Martin (H-0301/07):</p>
      <p sl="nl">Betreft: Negatieve gevolgen van de EU-doelstellingen op het gebied van biobrandstoffen</p>
      <p sl="nl">Drieëntachtig procent van de biobrandstoffen in de wereld wordt geproduceerd in Indonesië en Maleisië. Deels als reactie op de groeiende EU-vraag naar biobrandstoffen ontbossen zowel Indonesië als Maleisië grote stokken grond – vaak streng beschermd regenwoud – voor de aanplanting van oliepalm. Is de Commissie ervan op de hoogte dat volgens een recent rapport van de Verenigde Naties 98% van de wouden in kwestie tegen 2022 verdwenen kan zijn? Is de Commissie op de hoogte van de gevolgen die ontbossing heeft voor inheemse diersoorten, bijvoorbeeld dat vele orang-oetangs terechtkomen in rehabilitatiecentra met weinig kans weer te worden vrijgelaten in de natuur? Volgens een Nederlandse pressiegroep wordt niet minder dan 50% van de ruimte voor nieuwe aanplantingen vrijgemaakt door het droogleggen en verbranden van veenland, waarbij enorme hoeveelheden koolstofdioxide vrijkomen.</p>
      <p sl="nl">Hoe kan de Commissie de EU-doelstelling om de emissies tegen 2020 met 20% te verminderen, verzoenen met de mogelijke toename van de koolstofemissies van Indonesië en Maleisië (Indonesië wordt door dezelfde pressiegroep gerangschikt als de op twee na grootste producent van CO2 in de wereld)? Welke plannen heeft de Commissie voor de invoering van een eco-etikettering voor "duurzame" palmolie? Zal zij een verbod op de invoer van biobrandstoffen in de EU overwegen?</p>
    </intervention>
    <intervention id="2-281" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . - De bezorgdheid van de geachte afgevaardigde over de ontbossing en drooglegging van veenland in Zuidoost-Azië wordt door de Commissie ten volle gedeeld. Zij kent het verband met de snelgroeiende vraag naar palmolie. De productie van palmolie stijgt met ongeveer 9 procent per jaar. Meer dan 80 procent van de productie is afkomstig uit Maleisië en Indonesië.</p>
      <p sl="en">Om een besluit te kunnen nemen over de aanpak van dit probleem is het essentieel om een duidelijk beeld te hebben van de vraag naar en het aanbod van palmolie. In 2006 werd ongeveer 1 procent van de mondiale biobrandstoffen gewonnen uit palmolie afkomstig van Maleisië en Indonesië. Palmolie wordt op dit moment hoofdzakelijk gebruikt in de levensmiddelenbranche en andere niet-energiesectoren. In 2006 werd slechts 1 procent van de in Maleisië en Indonesië geproduceerde palmolie voor de productie van biobrandstoffen gebruikt.</p>
      <p sl="en">Waarschijnlijk zal de vraag naar bio-energie in de toekomst echter toenemen, niet alleen in de Europese Unie. Hierdoor zal de productie van palmolie voor biobrandstoffen stijgen. Dit gezegd hebbende, beseft de Commissie dat als er niets wordt gedaan de stijgende vraag naar biobrandstof, in combinatie met het door de Commissie voorgestelde streefcijfer voor biobrandstoffen voor 2020, een extra belasting zou kunnen vormen voor het milieu, wat zou indruisen tegen het duurzaamheidsbeleid dat door het Parlement, de Commissie en de Raad wordt gepropageerd.</p>
      <p sl="en">Er bestaat momenteel geen verplichte certificering die garandeert dat de tropische regenwouden of veengebieden in Zuidoost-Azië geen schade ondervinden van de productie van palmolie, ongeacht het gebruik ervan. In het kader van haar wetgevingsvoorstel zal de Commissie daarom een duurzaamheidsplan voor biobrandstoffen opstellen om te verzekeren dat de biobrandstoffensector zijn bijdrage levert aan de aanpak van dit vraagstuk.</p>
      <p sl="en">De Commissie werkt momenteel aan het ontwerp van dit plan. Zij wil daarin maatregelen opnemen die ontmoedigend werken op de ontginning van tropische regenwouden en veenland voor de productie van palmolie en op de toepassing van productiemethoden die in verband met het broeikaseffect ondoelmatig zijn. Deze maatregelen zullen van toepassing zijn op binnenlands geproduceerde en ingevoerde biobrandstoffen. In het licht hiervan zou bij eender welke poging om het effect van de palmolieproductie op het milieu op een alomvattende wijze aan te pakken, rekening moeten worden gehouden met de productie van palmolie voor alle eindgebruikers.</p>
      <p sl="en">De Commissie, de Raad en het Parlement hebben alledrie hun steun uitgesproken voor een evenwichtige aanpak van biobrandstoffen, waarbij de enorme behoefte moet worden voldaan met zowel binnenlandse productie als invoer, maar waarbij tevens de productie op duurzame basis moet geschieden.</p>
    </intervention>
    <intervention id="2-282" speaker_id="1403" name="David Martin" is_mep="True" mode="spoken">
      <p sl="en">Dank u wel, commissaris, voor dit antwoord. Vindt u ook niet dat het communautaire biobrandstoffenbeleid gericht zou moeten zijn op een vermindering van de mondiale uitstoot, in plaats van enkel de Europese uitstoot? Ik maak me er zorgen over - en daarom stel ik deze vraag - dat als we alleen de uitstoot meten van biobrandstoffen in Europa en niet de uitstoot bij de productie en het vervoer van deze brandstoffen, het best zou kunnen dat we niet bijdragen aan de afname van de mondiale uitstoot.</p>
      <p sl="en">Ik ben blij met wat de commissaris zei over het duurzaamheidsplan. Gaat de Commissie onderzoek doen naar de manier waarop we bij de uitstoot onderscheid kunnen maken tussen goede en slechte biobrandstoffen?</p>
    </intervention>
    <intervention id="2-283" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . - Ik ben het er volkomen mee eens dat we de CO2-uitstoot mondiaal moeten aanpakken en daarom nemen we de koolstofvoetafdruk van het gebruik van biobrandstoffen zeker in aanmerking.</p>
      <p sl="en">Een verbod op vervoer van biobrandstoffen van productie- naar bestemmingsregio zou echter kunstmatig zijn. Ons plan moet daarom dusdanig zijn dat de beste biobrandstoffen het meest worden ondersteund. Dat betekent dat het vervoer van palmolie naar onze markt in het kader van dit plan niet zal worden aangemoedigd.</p>
      <p sl="en">Het is echter ontzettend belangrijk om te begrijpen dat we tegelijkertijd moeten werken aan manieren om de veenlanden en regenwouden te beschermen, want wat wij ook doen - en hoe duurzaam wij ook zijn - er zullen gebieden zijn die palmolie gaan produceren.</p>
      <p sl="en">Tijdens de onderhandelingen in Bali moeten we toewerken naar een plan waarin de regenwouden worden beschermd en nagaan hoe we de aanplant van meer bos op aarde kunnen bevorderen. Het gaat in dit verband niet om palmolie voor ons vervoer, maar om een beperking van de CO2-uitstoot door het vervoer als geheel.</p>
    </intervention>
    <intervention id="2-284" speaker_id="28268" name="Danutė Budreikaitė" is_mep="True" mode="spoken">
      <p sl="lt">Mijnheer de Voorzitter, mijnheer de commissaris, ik wil vragen welke effecten een toename in de productie van biobrandstof heeft op de voedselmarkt. De Amerikaanse maïs die voor de productie van biobrandstof wordt gebruikt, is aanzienlijk duurder dan graan. Als wij op de lange termijn op dergelijke hernieuwbare energiebronnen overgaan, zullen wij dan crises in de voedselproductiemarkt meemaken?</p>
    </intervention>
    <intervention id="2-285" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . - Die vraag is gerechtvaardigd. Er is in de Europese Unie veel land dat niet wordt gebruikt. Op een groot deel daarvan zou biomassa geproduceerd kunnen worden, niet alleen voor biobrandstoffen maar ook voor het genereren van warmte, verkoeling of elektriciteit. In een aantal landen is sprake van een duurzame situatie; 12 procent van hun elektriciteit wordt opgewekt uit biomassa. Tegelijkertijd produceren ze biobrandstoffen. Er is dus genoeg potentieel voor een dergelijk gebruik van dat land. Als ik kijk naar de biobrandstoffen van de tweede generatie is er land dat voor de productie van biobrandstoffen gebruikt zou kunnen worden.</p>
      <p sl="en">De Commissie heeft berekend dat de Europese Unie 14 procent van haar behoeften zou kunnen dekken, zelfs als we geen biobrandstoffen invoeren uit andere delen van de wereld.</p>
      <p sl="en">Een groot aantal factoren is van invloed op de stijgende prijzen van voedingsproducten. U noemde maïs als voorbeeld. De maïsprijs, die door de wereldmarkt wordt bepaald, wordt in hoge mate beïnvloed door de ernstige droogte in Australië en de potentiële groei in de Verenigde Staten. Bij de keuze van de landbouwer om zijn land te gebruiken voor de productie van biobrandstoffen of basisvoedingsproducten is sprake van enig verband. Ik denk echter dat de markt op gepaste wijze zal reageren en als ons duurzaamheidsplan is ingevoerd, dat de productie van biobrandstoffen met minder CO2-uitstoot zal bevorderen, zal er evenwicht zijn op deze markt.</p>
      <p sl="en">Ik heb nooit beweerd dat we alle olie die we gebruiken kunnen vervangen door biobrandstoffen. Er is op zowel communautair als mondiaal niveau genoeg potentieel voor biobrandstoffen, maar ze zullen nooit alle olie kunnen vervangen die we gebruiken. Ik denk dat er op dit moment nog geen probleem is wat betreft de prijs van voedingsmiddelen in verband met het gebruik van biobrandstoffen, omdat biobrandstoffen mondiaal gezien op zeer beperkte schaal worden gebruikt. In dit stadium hebben ze nog geen enkel effect gehad op de prijs van voedingsmiddelen.</p>
    </intervention>
    <intervention id="2-286" speaker_id="2206" name="Reinhard Rack" is_mep="True" mode="spoken">
      <p sl="de">Mijnheer de commissaris, u heeft er terecht op gewezen dat het zeer zeker zinvol is om te waarborgen dat er op braakliggende grond in Europa uitsluitend planten verbouwd worden waaruit brandstoffen gewonnen kunnen worden. Bij de productie van brouwgerst doet zich dan echter een probleem voor. Door de subsidie voor de productie van biobrandstoffen is het op dit moment voor landbouwers namelijk aantrekkelijker om andere producten dan brouwgerst te verbouwen. Dat levert in mijn eigen land en onze eigen economie voor een niet onbelangrijke economische sector - de bierproductie - problemen op bij de productie van de benodigde grondstoffen.</p>
    </intervention>
    <intervention id="2-287" speaker_id="photo_generic" name="Andris Piebalgs" is_mep="True" mode="spoken">
      <p sl="de">lid van de Commissie. - Men zou zich de vraag kunnen stellen wat belangrijker is: voeding of energie? Toen wij nog zelf in onze aardolie en aardgasbehoefte konden voorzien, lag de situatie anders. Tegenwoordig moeten wij echter alles invoeren. Wij weten dat ook mondiaal gezien de vraag naar aardolie en aardgas stijgt. Desalniettemin willen wij geen luxe of comfort inleveren. Dat betekent dat een deel van onze inspanningen op de productie van energie gericht moet zijn. Zoals gezegd: op dit moment hebben wij zoveel mogelijkheden en reserves, dat wij alle opties moeten benutten.</p>
      <p sl="de">Wij moeten echter ook verstandig te werk gaan en geen dingen doen waar wij later flink voor moeten boeten. De schema’s die wij thans ontwikkelen, vormen een eerste stap. Wij hebben alle mogelijkheden om die schema’s zodanig te structureren dat er geen grote problemen voor de voedingsmiddelenindustrie zullen ontstaan.</p>
    </intervention>
    <intervention id="2-288" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 31 van Danutė Budreikaitė (H-0303/07):</p>
      <p sl="nl">Betreft: Energie-overeenkomst tussen de lidstaten van de EU en Rusland</p>
      <p sl="nl">Door de publicatie van het energiepakket in januari 2007 door de Commissie werd een impuls gegeven aan het streven van enkele lidstaten om de energievoorziening met hulpbronnen uit Rusland door het sluiten van bilaterale of trilaterale overeenkomsten met dit land veilig te stellen.</p>
      <p sl="nl">Rusland, Griekenland en Bulgarije hebben een overeenkomst ondertekend over een oliepijplijn die de Zwarte Zee zal verbinden met de Egeïsche Zee. Met de aanleg moet eind 2007 een begin worden gemaakt en in 2011 moet de pijplijn klaar zijn.</p>
      <p sl="nl">Hongarije zal samen met het Russische "Gazprom" de gaspijplijn "Blauwe stroom" aanleggen, die in Turkije begint en loopt door Bulgarije en Roemenië. Deze gaspijplijn loopt op hetzelfde tracé als de door de EU geplande gaspijplijn "Nabucco". Een nieuwe overeenkomst met Rusland draagt de omschrijving "overeenkomst inzake de diversifiëring van de gasvoorziening".</p>
      <p sl="nl">Wat vindt de Commissie van zo’n diversifiëring van de energievoorziening, wanneer het bij de leverancier om datzelfde "Gazprom" gaat? Welke gevolgen zouden dit soort overeenkomsten kunnen hebben voor de uitvoering van het gemeenschappelijk energiebeleid van de EU?</p>
    </intervention>
    <intervention id="2-289" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . - Over de vraag hoe we de Europese Unie van voldoende energiebronnen kunnen voorzien, hebben wij al eerder gesproken. Zoals u weet voeren we thans 50 procent van onze energiebronnen in, en we weten dat dit percentage in de toekomst zelfs nog zal stijgen, misschien wel tot 65 procent. In de toekomst moeten we misschien wel 80 procent van ons gas en meer dan 90 procent van onze olie invoeren.</p>
      <p sl="en">We zullen daarom blijven samenwerken met alle traditionele leveranciers. Rusland levert 27,5 procent van ons gas. Noorwegen en Algerije nemen respectievelijk 14 en 12,5 procent van de olieleveranties voor hun rekening. We willen zowel de banden versterken met de traditionele leveranciers voor olie en gas als de aanvoerroutes uitbreiden, mede om risico's te ondervangen. Ik noem in dit verband een recente explosie in Oekraïnse gaspijpleidingen, waardoor de levering stokte, maar omdat er nog andere toeleveringsroutes voor gas waren, had de interne markt van de EU er geen last van. Het staat buiten kijf dat een uitbreiding van de aanvoerroutes gunstig is voor de consument.</p>
      <p sl="en">Het is zonneklaar dat de EU afhankelijk is van de energieleveranties uit Rusland, dat over de grootste gasvoorraden beschikt en een van de landen is met de grootste oliereserves. Rusland staat dus niet voor niets bovenaan de leverancierslijst. De pijplijn Burgas-Alexandroupolis is naar mijn mening een zeer belangrijk project, omdat hiermee de Bosporus en de Dardanellen worden omzeild. De pijplijn vermindert in de eerste plaats het risico van een milieuramp en voorziet daarnaast in een extra aanvoerroute voor olie die ten noorden van de Kaspische Zee voor de Europese markten wordt geproduceerd. De Commissie heeft besloten het project te ondersteunen, omdat hiermee een extra aanvoerroute wordt gecreëerd en onze afhankelijkheid van Rusland niet toeneemt.</p>
      <p sl="en">De diversificatie van energiebronnen is heel belangrijk, ten eerste omdat een leverancier die het monopolie heeft, de prijs zou kunnen dicteren, en ten tweede omdat hiermee de kans wordt geboden de keuzen van consumenten te beïnvloeden. De Europese Unie voert daarom een actief diversificatiebeleid. Gebieden van waaruit dit jaar energiebronnen zijn geleverd, waren de Kaspische Zee en Shah-Deniz in Azerbeidzjan, en we hebben een vruchtbare samenwerking aangeknoopt met omliggende landen als Georgië en Turkije.</p>
      <p sl="en">Nabucco is het volgende project dat op stapel staat. Dit project is een stuk ambitieuzer en zal daarom wat langer gaan duren. Het betrekken van voorraden uit deze bron via de vierde potentiële corridor voor gasleveranties ligt echter op schema. Tegelijkertijd zijn we bezig met de diversificatie van olieaanvoerroutes. In dat kader is een project aangekondigd voor een pijpleiding tussen Samsun en Ceyhan voor extra olieleveranties over een tracé van opnieuw de Zwarte Zee en de Kaspische Zee naar de Europese Unie.</p>
      <p sl="en">Wij stimuleren de samenwerking met allerlei landen in de wereld die energiebronnen leveren, want naast de drie grote leveranciers op de gasmarkt - Rusland, Iran en Qatar - zijn er landen die hun leveranties zouden kunnen opvoeren. Zo zal Noorwegen de gasuitvoer naar de Europese Unie met bijna 50 procent vergroten. Ook Algerije zal extra leveranties verzorgen, en er worden steeds meer LNG-terminals in gebruik genomen.</p>
      <p sl="en">Dit gezegd hebbende, ben ik van mening dat we de samenwerking met Rusland moeten voortzetten. We moeten doorgaan met het betrekken van energiebronnen uit Rusland. De EU is voor dit land een optimale markt, omdat het de meest nabijgelegen markt is. Bovendien zijn in de loop der tijd wederzijdse banden ontstaan. Echter, met het oog op de continuïteit van de energievoorziening is diversificatie belangrijk.</p>
      <p sl="en">Ik wil nog even de aandacht vestigen op twee andere punten, want we kunnen niet alleen op de invoer vertrouwen. Het is belangrijk om binnen de Europese Unie energiebronnen te ontwikkelen, om zo zuinig mogelijk met energie om te gaan en een interne energie-infrastructuur op te bouwen, of het nu gaat om pijp- of elektriciteitsleidingen. De Europese Unie is op al deze gebieden buitengewoon actief, al erkennen wij dat de besluitvorming over de energiemix onder de bevoegdheid van de lidstaten valt. Met behulp van de instrumenten die de interne markt en de Europese wetgeving ons bieden, stimuleren we het gebruik van lokale energiebronnen en een zo zuinig mogelijk energieverbruik.</p>
    </intervention>
    <intervention id="2-290" speaker_id="28268" name="Danutė Budreikaitė" is_mep="True" mode="spoken">
      <p sl="lt">Ik wil de commissaris bedanken voor zijn antwoord en de hoop die hij tot uiting bracht dat wij toch wel andere, alternatieve energiebronnen zullen vinden. Zoals ik in mijn vraag zei, en met het oog op de huidige situatie, is het duidelijk dat, om welke overeenkomst het ook gaat, aan de andere kant van de olie- of gaspijpleiding altijd Rusland staat. Rusland heeft de levering van olie aan Litouwen stopgezet en doet nu hetzelfde met Letland. Wij kunnen dus niet veel vertrouwen stellen in deze voorzieningsbron. Ik wil daarom vragen om allemaal samen te proberen snel projecten uit te voeren voor andere, alternatieve energiebronnen.</p>
    </intervention>
    <intervention id="2-291" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . - Welnu, ik adviseer de lidstaten altijd zich actief op te stellen. Ik hoop dat wat u en ik zeggen, hun ter ore zal komen, want het is voor de lidstaten altijd belangrijk om samen te werken en naar alternatieven te zoeken. In theorie kunnen de Baltische landen, indien nodig, een extra energieterminal gebruiken.</p>
      <p sl="en">Besluiten over manieren van diversificatie, samenwerking en aansluiting dienen echter door de regeringen te worden genomen. Ik ben heel blij dat we erin geslaagd zijn de markt van de Baltische landen aan te sluiten op Finland. De grote taak is nu te zorgen voor aansluiting op Polen en in de toekomst de andere Noordse landen. Dit zou ook het risico wegnemen van een mogelijke onderbreking in de aanvoer vanuit één richting, die het hele land zou duperen.</p>
    </intervention>
    <intervention id="2-292" speaker_id="2278" name="Paul Rübig" is_mep="True" mode="spoken">
      <p sl="de">Mijnheer de commissaris, ik zou graag willen weten op welke wijze de financiële ondersteuning voor de trans-Europese netwerken (TEN’s) gewaarborgd is. Is er een tijdschema ontwikkeld voor het daadwerkelijk ter beschikking stellen van financiële middelen aan TEN-projecten zoals bijvoorbeeld “Nabucco” of “Blauwe Stroom”? Denkt u overigens dat het tijdschema voor de evaluatie in 2008 op tijd klaar zal zijn?</p>
    </intervention>
    <intervention id="2-293" speaker_id="photo_generic" name="Andris Piebalgs" is_mep="True" mode="spoken">
      <p sl="de">lid van de Commissie. - De Commissie zal op dit gebied slechts beperkt ondersteuning kunnen bieden, omdat wij in de begroting onvoldoende middelen tot onze beschikking hebben. Uiteraard steunen wij de vennootschappen en ondernemingen die geld in deze projecten willen investeren. Het is commercieel bijzonder interessant om in energietransport te investeren. Op dit moment kan ik u meedelen dat het tijdschema voor “Nabucco” is vastgesteld en dat voor het jaar 2012 is gekozen. De Commissie heeft inmiddels al een beperkte hoeveelheid financiële steun verstrekt, maar ook politieke steun is belangrijk. De naam van de coördinator van het project zal de komende maanden bekend worden gemaakt, nadat daarover uiteraard met het Europees Parlement is overlegd.</p>
      <p sl="de">Naar mijn idee hebben wij, na het aannemen van het energiepakket, de mogelijkheid om op deze kwestie terug te komen in het kader van het debat over de financiële vooruitzichten. Ik vind het zelf noodzakelijk om meer middelen voor trans-Europese energienetwerken te reserveren. Er kan in de toekomst namelijk voor opties gekozen worden die weliswaar strategisch belangrijk zijn, maar die vanuit economisch oogpunt minder rendabel zijn. Daarom hebben we meer geld nodig. Wij hebben gelukkig nog tijd om een en ander te analyseren en met een voorstel te komen.</p>
    </intervention>
    <intervention id="2-294" speaker_id="28279" name="Justas Vincas Paleckis" is_mep="True" mode="spoken">
      <p sl="en">Dank u wel voor uw antwoorden, commissaris. Ik ben er oprecht van onder de indruk.</p>
      <p sl="en">Ik wil u vragen of het de Commissie is opgevallen dat Rusland nooit moeilijk doet bij olie- en gasleveranties aan de 'oude' lidstaten, maar allerlei moeilijkheden veroorzaakt als het gaat om Litouwen, Letland, Hongarije en andere nieuwe EU-lidstaten. Wat vindt u van deze eerste- en tweedeklas behandeling?</p>
    </intervention>
    <intervention id="2-295" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . - Daar zijn twee verklaringen voor. Om te beginnen is het beleid van de nieuwe lidstaten soms niet duidelijk gericht geweest op diversificatie. Een paar van de nieuwe lidstaten hebben in ieder geval geen poging gedaan om de energiebronnen zo veel mogelijk te diversifiëren, en zijn daardoor afhankelijker geworden van één leverancier, te weten Rusland.</p>
      <p sl="en">Ten tweede denk ik niet dat er bij Rusland opzet in het spel is. Het is gewoon zo dat deze landen de eerste in de rij zijn die het merken als de levering stokt, en omdat zij putten uit veel minder energiebronnen dan de oude lidstaten komt de klap bij hen harder aan. De lidstaten moeten veel meer werk maken van en investeren in het diversifiëren van de energiemix, de aanvoerroutes en de leveranciers.</p>
      <p sl="en">Als de infrastructuur wordt getroffen, het probleem als eerste door deze landen gevoeld, omdat de netwerken van oudsher zijn aangelegd om een verbinding tot stand te brengen met Rusland, dat als leverancier de consumenten uit deze landen van energie voorzag. Misschien is die indruk zo ontstaan, maar nogmaals, door diversificatie kunnen dit soort problemen worden opgelost. Elk land zou zich daarop moeten toeleggen om leveringsproblemen te minimaliseren. Ik denk ook dat de leveranciers in dat geval meer moeite zouden doen om op tijd te leveren en de netwerken bij eventuele lekkage zo spoedig mogelijk te repareren.</p>
    </intervention>
    <intervention id="2-297" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 33 van Claude Moraes (H-0298/07):</p>
      <p sl="nl">Betreft: Haat-websites</p>
      <p sl="nl">Wat is de mening van de Commissie over de proliferatie van zogeheten haat-websites? In het bijzonder over websites die haat stimuleren en aanwakkeren, zoals racistische, antisemitische en anti-Roma websites, waaronder sites waarop namen en contactgegevens van activisten worden gepubliceerd, zodat deze personen gericht kunnen worden bestookt.</p>
      <p sl="nl">Is de Commissie op de hoogte van parlementaire activiteiten in het Verenigd Koninkrijk en elders om dergelijke websites aan te pakken? Is de Commissie voornemens soortgelijke activiteiten te ontplooien?</p>
    </intervention>
    <intervention id="2-298" speaker_id="photo_generic" name="Franco Frattini" is_mep="True" mode="spoken">
      <p sl="en">vice-voorzitter van de Commissie . - Racistisch en xenofoob geweld en haatdragende taal zijn in heel Europa een schrijnende realiteit. Volgens het jaarverslag over 2006 van het Europees Waarnemingscentrum voor racisme en vreemdelingenhaat hebben de meeste lidstaten in de afgelopen jaren een toename geregistreerd van racistisch geweld en andere racistische criminaliteit.</p>
      <p sl="en">De Commissie heeft altijd in de krachtigst mogelijke bewoordingen haar afkeuring en veroordeling uitgesproken over alle uitingen van racisme, ongeacht de bron en uitingsvorm. Een maatregel ter bestrijding van racistische taal is volkomen in overeenstemming met de vrijheid van meningsuiting indien - en uitsluitend indien - deze verenigbaar is met artikel 10, lid 2, van het Europese Verdrag inzake de bescherming van de rechten van de mens.</p>
      <p sl="en">Ik ben de eerste om te bekennen dat het moeilijk is om vast te stellen waar de vrijheid van meningsuiting ophoudt en strafbare uitingen van racisme beginnen. Een en ander vergt zorgvuldige overweging. Ik ben er echter van overtuigd dat er geen tegenspraak bestaat tussen enerzijds het beschermen van mensen tegen racistische taal en anderzijds het waarborgen van de vrijheid van meningsuiting als een van de pijlers waarop onze samenlevingen zijn gebouwd.</p>
      <p sl="en">In die geest heeft de Raad op 20 april 2007 overeenstemming bereikt over een kaderbesluit dat ervoor moet zorgen dat racisme en vreemdelingenhaat in alle lidstaten strafbaar wordt gesteld met oplegging van doeltreffende, evenredige strafrechtelijke sancties. In dit kader dienen de lidstaten maatregelen te treffen tot bestraffing van opzettelijke gedragingen die strekken tot het publiekelijk aanzetten tot geweld of haat tegenover een groep personen of een lid van een groep die op basis van ras wordt gekenmerkt.</p>
      <p sl="en">Daarnaast zal het aanzetten tot haat en geweld in de gehele EU strafbaar gesteld moeten worden als dit plaatsvond door publiekelijke verspreiding van racistische of xenofobe uitingen door middel van beeld. Verspreiding in deze zin behelst de verspreiding van acties met behulp van eender welke transmissiewijze, met inbegrip van websites.</p>
      <p sl="en">Ik ben niet op de hoogte van parlementaire maatregelen in het VK of in andere lidstaten waarmee dergelijke websites worden aangepakt. Het kaderbesluit zal echter naar verwachting leiden tot de vaststelling van nieuwe wetgeving, althans in bepaalde lidstaten, ter bestrijding van racistische criminaliteit, waaronder die welke via het internet wordt gepleegd.</p>
    </intervention>
    <intervention id="2-299" speaker_id="4519" name="Claude Moraes" is_mep="True" mode="spoken">
      <p sl="en">Commissaris, uit uw antwoord blijkt wel hoeveel werk u in het kaderbesluit inzake racistische criminaliteit hebt gestoken. U zei duidelijk dat dit soort cybercriminaliteit wordt aangetroffen op websites. Als de teksten daarvan op papier werden gezet en hier in het Parlement werden rondgedeeld, zou iedereen zeer geschokt zijn door de inhoud. Niet dat ze op internet minder weerzinwekkend zijn overigens. Denkt u dat het kaderbesluit voldoende zoden aan de dijk zal zetten, of denkt u dat de huidige mededeling inzake cybercriminaliteit een stap in de goede richting kan betekenen? Of denkt u dat het gewoon een kwestie is van de lidstaten vragen adequate wetgeving vast te stellen die de snelle opkomst aan banden legt van de meest aanstootgevende sites die aanzetten tot rassenhaat en geweld tegen mensen op basis van verschillen?</p>
    </intervention>
    <intervention id="2-300" speaker_id="photo_generic" name="Franco Frattini" is_mep="True" mode="spoken">
      <p sl="it">vice-voorzitter van de Commissie . Mijnheer de Voorzitter, dames en heren, naar mijn mening is dit kaderbesluit tegen de taak opgewassen. Wij hebben dat besluit aangenomen na vijf jaar politieke besprekingen. Volgens mij moet er thans gewaakt worden over de lidstaten, om ervoor te zorgen dat zij het besluit integraal en snel overnemen, en vooral om ervoor te zorgen dat de regels inderdaad in praktijk worden gebracht. De Commissie heeft vandaag een algemene mededeling over cybercriminaliteit aangenomen. Daarin wordt gewezen op de noodzaak van een Europees netwerk tussen alle politieautoriteiten, om na te gaan in hoeverre internet, dat toch zo’n buitengewone en positieve revolutie is, gebruikt wordt door criminelen, zoals dus helaas voorkomt. Wij hebben namelijk opgemerkt dat racistische misdrijven en het aansporingen tot geweld in Europa toenemen.</p>
    </intervention>
    <intervention id="2-301" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de commissaris, een ander aspect dat volgens mij bij dit onderwerp niet uit het oog verloren mag worden, zijn de vele antiwesterse propaganda- en haatpagina’s van fundamentalistische moslims op internet, waarin opgeroepen wordt tot een strijd tegen de westerse wereld en diens idealen. Is de Commissie op de hoogte van dergelijke activiteiten en worden hier ook maatregelen tegen genomen?</p>
    </intervention>
    <intervention id="2-302" speaker_id="photo_generic" name="Franco Frattini" is_mep="True" mode="spoken">
      <p sl="fr">vice-voorzitter van de Commissie . - Dat aspect zal het centrale thema zijn van het debat dat over twee dagen, dus nog deze week, zal worden gehouden tijdens de bijeenkomst van de G8, waar de Europese Unie en de andere partners het probleem van het aanzetten tot geweld en terrorisme op het internet onder de aandacht willen brengen. De aanpak die ik heb voorgesteld, bestaat in het criminaliseren van het gedrag van personen die zich specifiek schuldig maken aan het aanzetten tot criminele terroristische activiteiten en die daarvoor gebruik maken van het internet. Mijn voorstel zal over enkele maanden op de Raad worden voorgesteld.</p>
    </intervention>
    <intervention id="2-303" speaker_id="2307" name="Hubert Pirker" is_mep="True" mode="spoken">
      <p sl="de">Mijnheer de vice-voorzitter van de Commissie, ik heb een vraag die op internet en indirect ook op het terrorisme betrekking heeft. Als een van de maatregelen tegen het terrorisme is de richtlijn betreffende de bewaring van gegevens uitgevaardigd.</p>
      <p sl="de">Klopt het dat die richtlijn niet van toepassing is op mobiele telefoons die op prepaidkaarten werken en op webmail-exploitanten, zoals Hotmail, of zelfs op particuliere servers? Dat is een breed gebied waarvan bijvoorbeeld ook terroristische netwerken gebruik kunnen maken om het registreren van gegevens te omzeilen. Wat is dan precies de concrete meerwaarde van die richtlijn betreffende de bewaring van gegevens?</p>
    </intervention>
    <intervention id="2-304" speaker_id="photo_generic" name="Franco Frattini" is_mep="True" mode="spoken">
      <p sl="it">vice-voorzitter van de Commissie . Mijnheer de Voorzitter, dames en heren, de meerwaarde van deze richtlijn is dat het mogelijk maakt een telefoongesprek te registreren, maar niet de inhoud ervan: dus alleen het feit dat een telefoongesprek heeft plaatsgevonden vanuit een bepaalde plaats, op een bepaald tijdstip, vanuit een bepaalde telefoon. Iedereen weet dat dit nuttig is om concreet de gangen na te gaan van een aantal criminelen en een aantal personen die van terrorisme verdacht werden.</p>
      <p sl="it">Natuurlijk moet het ons met de moderne technieken ook lukken degenen op te sporen die zelf gebruik maken van meer geavanceerde technieken, dus particuliere providers of bijvoorbeeld SIM-cards die niet officieel geregistreerd staan. Maar dat is een kwestie van technologie. In de mededeling van vandaag over internetmisdrijven stel ik voor om in november in Brussel een Europese conferentie te beleggen met de particuliere sector en de industrie. Daarin zal een balans worden opgemaakt van de technologieën die van toepassing zijn op de veiligheid, om een correct gebruik van internet te beschermen.</p>
    </intervention>
    <intervention id="2-305" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 34 van Glenis Willmott (H-0300/07):</p>
      <p sl="nl">Betreft: EU-dekkend telefonisch alarmnummer voor de slachtoffers van gedwongen prostitutie</p>
      <p sl="nl">Na druk vanuit het Europees Parlement in juni 2006 praatte de commissaris voor Justitie, vrijheid en veiligheid over plannen tot oprichting van een EU-dekkend (meertalig) telefonisch alarmnummer voor de slachtoffers van gedwongen prostitutie. Doel zou zijn eerste bijstand aan de slachtoffers van mensenhandel door hen in staat te stellen te spreken met een onpartijdig toehoorder, een belangrijk kanaal om slachtoffers aan te sporen advies te vragen en hulp te zoeken. Het probleem dat alle telefoonondernemingen in de toenmalige 25 lidstaten moesten worden overreed hiermee in te stemmen, werd aangehaald als belemmering voor het instellen van dit alarmnummer.</p>
      <p sl="nl">Welke maatregelen neemt de Commissie momenteel ter verwezenlijking van dit alarmnummer en in hoeverre zijn de telefoonbedrijven eventueel voor dit plan gewonnen?</p>
    </intervention>
    <intervention id="2-306" speaker_id="photo_generic" name="Franco Frattini" is_mep="True" mode="spoken">
      <p sl="en">vice-voorzitter van de Commissie . - Zoals u weet, spreken de Commissie en ik persoonlijk ons uit voor de volledige tenuitvoerlegging van het Europese actieprogramma ter bestrijding van mensenhandel, dat ik hier begin 2006 heb voorgelegd en waar het Parlement steun aan heeft gegeven. Dit programma biedt bescherming aan slachtoffers van mensenhandel. De tenuitvoerlegging vergt nauwe samenwerking tussen lidstaten, instellingen en organisaties uit het maatschappelijk middenveld. Het actieprogramma is te beschouwen als een langetermijnprogramma dat zal fungeren als leidraad voor constant communautair optreden in de nabije toekomst, in ieder geval tot ver na de zomer van 2007.</p>
      <p sl="en">Gratis telefonische hulplijnen beschouw ik als belangrijke hulpmiddelen voor de advisering van slachtoffers in nood. Ze zijn vooral nuttig om vertrouwen te verspreiden. Ik heb me voorgenomen zo spoedig mogelijk een EU-dekkende telefonische hulpdienst in te stellen voor slachtoffers van mensenhandel en voor mensen die daar kwetsbaar voor zijn. U weet wellicht dat wij als Commissie op 15 februari 2007 goedkeuring hebben gehecht aan een beschikking waarin de lidstaten worden opgeroepen een reeks van uit zes cijfers bestaande telefoonnummers te reserveren voor geharmoniseerde gratis nummers die alle beginnen met 116 voor diensten met een maatschappelijke waarde. Een van de vele onderwerpen waar wij ons mee bezig moeten houden, zou de verstrekking van telefonische hulpdiensten kunnen zijn voor slachtoffers van mensenhandel.</p>
      <p sl="en">In de beschikking die ik zojuist noemde is het nummer 116000 al gereserveerd voor hotlines om vermiste kinderen op te geven. Ik zal laatstgenoemd project bespreken op een conferentie in het kader van de internationale dag voor vermiste kinderen, die op 25 mei in Brussel wordt gehouden, alsmede op de conferentie over de rechten van het kind op 4 juni 2007 in Berlijn. ‘116’-nummers zijn in zoverre vergelijkbaar met het noodnummer 112 dat ze toegang geven tot nationale of plaatselijke organisaties die de betreffende dienst leveren in de lidstaat waarin het nummer is gebeld.</p>
      <p sl="en">Wij hebben een openbare raadpleging gehouden voor het in kaart brengen van andere diensten waarvoor Europese gratis telefoonnummers nuttig zouden zijn. Voorstellen konden tot 20 mei worden gedaan. De uitkomst zal waarschijnlijk zijn dat er later in het jaar andere nummers aan andere diensten worden toegekend. De lidstaten, de regelgevingsautoriteiten voor telecommunicatie en de telefoonbedrijven moeten ervoor zorgen dat de dienst in kwestie op hun grondgebied wordt aangeboden.</p>
      <p sl="en">Het reserveren van een gemeenschappelijk nummer en het opzetten van een netwerk van telefonische hulpdiensten is de eerste praktische stap voor ondersteuning van slachtoffers. Voorts proberen wij de hulp aan slachtoffers van mensenhandel ook op andere manieren te verbeteren. Dat ik mij zeer bij dit vraagstuk betrokken voel, blijkt uit het feit dat de begroting voor 2007, waarin een specifiek programma is vastgesteld voor de bestrijding van criminaliteit, voorziet in vier projecten op het vlak van preventie en criminaliteitsbestrijding op specifieke gebieden, waaronder mensenhandel. Ook steunen wij de invoering van een Europese dag tegen mensenhandel, bedoeld om het probleem met betrekking tot mensenhandel zichtbaarder te maken. Het initiatief vindt op 18 oktober van dit jaar plaats. Wij zijn vastbesloten om mensen bewuster te maken van dit probleem en het beleid te versterken, teneinde kwalitatief hoogwaardige diensten te verlenen aan mensen die hulp nodig hebben.</p>
    </intervention>
    <intervention id="2-307" speaker_id="35743" name="Glenis Willmott" is_mep="True" mode="spoken">
      <p sl="en">Dank u voor dat uitvoerige antwoord, mijnheer de commissaris. Kunt u mij misschien zeggen of volgens u de inspanningen die de Europese Unie tijdens het wereldkampioenschap voetbal in Duitsland heeft ondernomen om gedwongen prostitutie aan te pakken, succesvol waren? Welke lessen kunnen er getrokken worden uit deze ervaring voor toekomstige internationale sportevenementen die in Europa worden gehouden, zoals de Olympische Spelen van 2012, die in Londen zullen worden gehouden?</p>
    </intervention>
    <intervention id="2-308" speaker_id="photo_generic" name="Franco Frattini" is_mep="True" mode="spoken">
      <p sl="it">vice-voorzitter van de Commissie . Ik kan u zeggen dat wij een evaluatie hebben gemaakt van de resultaten van de politiesamenwerking tijdens het wereldkampioenschap voetbal in Duitsland. De conclusies daarvan zullen wij openbaar maken en daarna zal er een debat plaatsvinden, waarbij naar mijn gevoel het Europees Parlement volledig betrokken moet worden.</p>
      <p sl="it">Volgens ons is de ervaring die is opgedaan met het wereldkampioenschap in Duitsland een schoolvoorbeeld. Waarschijnlijk is het ons gelukt om te voorkomen dat duizenden jonge meisjes naar Europees grondgebied werden overgebracht om daar de prostitutie in te gaan. Er is sprake geweest van samenwerking tussen twaalf lidstaten van de Europese Unie. Duitsland en de Duitse politie hebben uitstekend werk verricht. Wij zullen de conclusies openbaar maken, en deze zijn al aangeboden als bijdrage voor andere sportevenementen die in de toekomst in Europa gehouden worden. Ik kan u ook zeggen dat de Chinese Volksrepubliek hier veel aandacht voor heeft, in verband met de Olympische Spelen in Beijing in 2008. Met andere woorden, deze samenwerking wordt gezien als een nuttige ervaring die model kan staan.</p>
    </intervention>
    <intervention id="2-309" speaker_id="28252" name="Richard Seeber" is_mep="True" mode="spoken">
      <p sl="de">Mijnheer de commissaris, ik vind het een uitstekend initiatief, maar op welke manier maken wij de slachtoffers duidelijk dat zij dit nummer kunnen gebruiken? Heeft de Commissie de middelen gereserveerd die voor het verspreiden van die informatie nodig zijn? Hoe gaat u ervoor zorgen dat dit initiatief in de praktijk ook functioneert? Meestal spreken de slachtoffers, bijvoorbeeld jonge vrouwen uit Rusland, geen enkele EU-taal. Hoe wilt u in de praktijk waarborgen dat dit alarmnummer (gezien de vaak lange wachttijden) ook functioneert en slachtoffers niet in een lange wachtrij terechtkomen en wellicht pas na een half uur een adequaat antwoord krijgen?</p>
    </intervention>
    <intervention id="2-310" speaker_id="photo_generic" name="Franco Frattini" is_mep="True" mode="spoken">
      <p sl="it">vice-voorzitter van de Commissie . Natuurlijk hebben wij dit praktische probleem ook in aanmerking genomen. Het eerste nummer, 116000, wordt ingezet voor kinderen. Wij zullen dat bekend maken in alle openbare gelegenheden: scholen, luchthavens, spoorstations, door middel van publicaties die op heel eenvoudige wijze uitleggen dat er een telefoonnummer bestaat, en dat degene die antwoordt op dat nummer, niet alleen de taal van het land spreekt waar het telefoongesprek plaatsvindt. Wij zijn bezig met geleidelijke uitbreiding van de mogelijkheid om minstens alle officiële talen van de Europese Unie te dekken, zoals geregeld wordt in het contract van de licentiehouders die deze dienst zullen leveren. Natuurlijk moeten wij daarnaast denken aan talen als het Russisch. De eerste fase is vooralsnog dat de licentie nog vóór de zomervakantie wordt toegekend, zodat dit telefoonnummer meteen al operatief wordt, en wij zullen daar een massale reclamecampagne aan koppelen. Dat zullen wij ook doen wanneer de andere nummers, dus afgezien van 116000, zullen worden toegekend. Er komen specifieke prioriteiten, waaronder zeker het nummer voor de slachtoffers van gedwongen prostitutie.</p>
    </intervention>
    <intervention id="2-311" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Mijnheer de Voorzitter, mijnheer de commissaris, u hebt een zeer degelijk programma ter bestrijding van criminaliteit gepresenteerd, en u hebt enkele speciale telefoonlijnen, zogeheten hotlines, genoemd. Ik wil vragen of de overvloed aan dergelijke telefoonlijnen niet voor verwarring kan zorgen. Zijn bijvoorbeeld de slachtoffers van illegale mensenhandel in staat het nummer 112 te bellen om hulp te vragen?</p>
    </intervention>
    <intervention id="2-312" speaker_id="photo_generic" name="Franco Frattini" is_mep="True" mode="spoken">
      <p sl="en">vice-voorzitter van de Commissie . - Dit speciale telefoonnummer, bijvoorbeeld 116000, zal in de plaats komen van alle nationale alarmnummers, dus er is dan nog slechts een enkel nummer. Nu bestaat er een nummer voor mijn land, terwijl Frankrijk weer een ander nummer heeft. In de nabije toekomst zal alleen nog het nummer 116000 bestaan voor vermiste kinderen, enzovoort. Uiteraard zullen al deze speciale Europese telefoonnummers de nationale nummers vervangen.</p>
    </intervention>
    <intervention id="2-314" speaker_id="2173" name="Arlene McCarthy" is_mep="True" mode="spoken">
      <p sl="en">Mijnheer de Voorzitter, ik vraag het woord voor een motie van orde. Ik wil bezwaar maken tegen de manier waarop de vragen worden behandeld. De leden nemen de moeite om vragen op te stellen, deze zes tot acht weken van tevoren in te dienen, en vervolgens behandelt u die vragen niet, omdat u het woord geeft aan andere leden die binnen komen wandelen, een blik op de lijst werpen en misschien kortstondig belang hebben bij de vraag. U heeft tijd verloren laten gaan met twee vragenstellers, of personen die niet de moeite hebben genomen om de Commissie op de juiste manier vragen te stellen. Ik maak hiertegen bezwaar omdat ik wel de moeite heb genomen om op correcte wijze vragen op te stellen, en ik wil graag een antwoord van de commissaris horen, zodat ik ook de pers op de hoogte kan houden met betrekking tot deze kwesties.</p>
      <p sl="en">De leden van dit Parlement zullen voortaan geen vragen meer willen indienen als u van plan bent het vragenuur op deze manier te leiden.</p>
    </intervention>
    <intervention id="2-315" speaker_id="21918" name="De Voorzitter" is_mep="True" mode="spoken">
      <p sl="nl">Mevrouw McCarthy, uw vraag is relevant, maar ik volg slechts het Reglement.</p>
      <p sl="nl">Aangezien de heer Tarabella afwezig is, komt vraag 38 te vervallen.</p>
    </intervention>
    <intervention id="2-316" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 39 van Marco Cappato (H-0289/07):</p>
      <p sl="nl">Betreft: Toegang tot de communicatiemedia voor gehandicapten.</p>
      <p sl="nl">Welke initiatieven neemt de Commissie om de toegang van gehandicapten tot communicatie-instrumenten te vergemakkelijken, vooral de toegang tot netwerken en broad band; goedkope SMS en video voor doven; ondertiteling van TV-uitzendingen, in de eerste plaats openbare diensten en politiekelectorale informatie en gratis verstrekking van de digitale handtekening?</p>
    </intervention>
    <intervention id="2-317" speaker_id="photo_generic" name="Viviane Reding" is_mep="True" mode="spoken">
      <p sl="en">lid van de Commissie . - Om antwoord te geven op de vraag van de geachte afgevaardigde wil ik graag zeggen dat de strategie van de Europese Unie met betrekking tot gehandicapten is opgenomen in het actieplan voor personen met een handicap 2003-2010, waarbinnen toegang tot ICT prioriteit geniet. U weet wellicht ook dat inclusie een van de pijlers van het i2010-actieplan is. Op grond daarvan heeft de Commissie in 2005 een mededeling inzake e-toegankelijkheid goedgekeurd en wordt voor eind 2007 een mededeling inzake e-inclusie voorbereid, en indien nodig zal in deze tekst een voorstel worden opgenomen voor nieuwe maatregelen.</p>
      <p sl="en">We werken niet alleen op die manier aan concrete maatregelen, maar stimuleren daarnaast onze onderzoeksinspanningen, met het doel om nieuwe methodes en diensten voor gehandicapten te ontwikkelen. Bovendien hebben we het kaderprogramma voor concurrentievermogen en innovatie - het CIP - dat ons ICT-beleid ondersteunt met proefprojecten, enzovoort. Er zijn diverse maatregelen voorgesteld met betrekking tot e-toegankelijkheid, alsmede met betrekking tot iets dat in de toekomst zeer belangrijk zal zijn: ICT voor ouderen. Heel vaak zijn zij de doelgroep, omdat er mensen met handicaps zijn en ouderen heel vaak die handicaps ook hebben. Zij vertegenwoordigen een zeer hoog percentage van onze bevolking. Daarom zal ICT voor ouderen voor een complete levensstijl een van de sterke onderdelen van ons toekomstige beleid worden, niet alleen op papier, maar ook wat betreft onderzoek en praktische tenuitvoerlegging.</p>
      <p sl="en">Daarnaast steunen wij de normalisatie van e-toegankelijkheid. We hebben bijvoorbeeld op Europees niveau het initiatief genomen om de toegankelijkheidseisen voor overheidsopdrachten in het ICT-domein te harmoniseren door middel van een Europese norm, omdat we van mening zijn dat gemeenschappelijke normen de ontwikkeling van toegankelijke ICT-producten door de industrie kunnen bevorderen, wat leidt tot een grotere integratie, en dat betekent ook lagere prijzen. Het een houdt daarom verband met het ander.</p>
      <p sl="en">Er speelt ook een aantal verticale kwesties. In juni 2007 zullen we voorstellen het recht van gehandicapte gebruikers op toegang tot hulpdiensten te versterken en een communautair mechanisme introduceren om de kwesties rond e-toegankelijkheid aan te pakken. We zullen deze problemen kunnen bespreken met het Parlement als we gezamenlijk een oplossing proberen te vinden voor universele dienstverlening. Eind 2007 of begin 2008 - ik weet nog niet precies wanneer - zal er een openbare raadpleging plaatsvinden over het toepassingsgebied, maar dan kunnen het Parlement en onze belangrijkste belanghebbenden voorstellen op tafel leggen om te bekijken wat we met de universele dienstverlening gaan doen.</p>
      <p sl="en">Een zeer concreet probleem moet overmorgen worden opgelost, omdat de Raad dan tijdens zijn bijeenkomst het amendement van het Europees Parlement op de richtlijn audiovisuele mediadiensten zal goedkeuren. Het Parlement heeft een amendement ingediend met betrekking tot ondertiteling, wat de toegankelijkheid van gehandicapten tot audiovisuele mediadiensten verbetert. Ik hoop dat de Raad dit amendement zal goedkeuren. Dan zal het nieuwe beleid ook deze koers volgen.</p>
      <p sl="en">Het vraagstuk rond elektronische handtekeningen zal steeds belangrijker worden, gezien het feit dat er tussen commerciële en publieke internetaanbieders en gebruikers steeds veiligere elektronische verbindingen komen. De Commissie zal deze kwestie onderzoeken in aansluiting op de richtlijn Europese elektronische handtekeningen en het actieplan voor de elektronische overheid, waarbij zij ook gehandicapten in gedachten houdt.</p>
      <p sl="en">Ik kan u persoonlijk vertellen dat de diverse voorzitterschappen van de Europese Unie allemaal een congres of tentoonstelling - een officieel en openbaar evenement - hebben gehouden om te laten zien hoe de resultaten van het onderzoek in praktijk worden gebracht. Ik heb dit altijd een zeer goed voorbeeld gevonden, dat opname verdient in onze activiteiten rond de elektronische overheid. Deze activiteiten moeten worden voorgesteld door de Commissie en de Europese Unie, maar moeten ten uitvoer worden gelegd door met name plaatselijke, regionale en nationale overheden. Ik heb het enthousiasme gezien waarmee met name regionale en plaatselijke overheden de resultaten van onze inspanningen hebben opgepakt om gehandicapte personen in hun regio praktische hulp te bieden.</p>
    </intervention>
    <intervention id="2-318" speaker_id="4740" name="Marco Cappato" is_mep="True" mode="spoken">
      <p sl="it">Mijnheer de Voorzitter, dames en heren, ik dank mevrouw Reding voor haar gedetailleerde en systematische antwoord met betrekking tot het huidige beleid. Ik wil haar met name bedanken voor het verband dat zij in de juiste bewoordingen heeft gelegd met de nauwe relatie die momenteel bestaat tussen technieken om gehandicapten te helpen en technieken om bejaarden te helpen.</p>
      <p sl="it">Gezien de demografische trend in Europa, met een bevolking die gemiddeld steeds ouder wordt, kan de technologische revolutie antwoorden geven die een enorme weerslag op de maatschappij hebben. Het laatste punt dat ik onder uw aandacht wil brengen, is dat voor sommige mensen die zich helemaal niet kunnen bewegen en die alleen maar kunnen communiceren door bijvoorbeeld oogbewegingen, dit soort technieken geen probleem vormen, maar juist hulp bieden. Voor die mensen is dat een manier om een fundamenteel burgerrecht, de vrijheid van meningsuiting, uit te oefenen.</p>
    </intervention>
    <intervention id="2-319" speaker_id="photo_generic" name="Viviane Reding" is_mep="True" mode="spoken">
      <p sl="en">lid van de Commissie . - Er zijn veel technologieën en technieken die op dit gebied kunnen worden ingezet. Ik ben werkelijk van mening dat de vergrijzing van de bevolking eerst een maatschappelijke respons moet krijgen, maar die maatschappelijke respons biedt tevens kansen voor de Europese industrie, want als onze industrie die maatschappelijke respons krijgt van de beleidsmakers, van verantwoordelijken in gebieden, regio’s, landen en op Europees niveau, kan zij systemen, diensten en artikelen voor ouderen op de markt brengen. Ik ben van mening dat dit niet alleen nuttig is voor onze samenleving, maar ook voor onze economie.</p>
      <p sl="en">Dit is dus een keerpunt. Het is ook een kwestie van groei en werkgelegenheid, omdat we, als we het goed aanpakken, systemen, commerciële artikelen en diensten op maatschappelijk niveau kunnen exporteren vanuit Europa. Ik ben dus werkelijk van mening dat al die elementen bijdragen aan de verbetering van onze samenleving en onze economie.</p>
    </intervention>
    <intervention id="2-320" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 40 van Georgios Papastamkos (H-0296/07):</p>
      <p sl="nl">Betreft: Opsplitsing op de telecommunicatiemarkten</p>
      <p sl="nl">Onlangs heeft commissaris Reding in Brussel in een toespraak verklaard dat de telecommunicatiesector in de Unie met het oog op de totstandbrenging van daadwerkelijke concurrentie 'op Europese wijze' moet worden opgesplitst. Als fundamenteel instrument voor de nationale wetgever opperde ze het idee van een 'wettelijke opsplitsing tussen netwerkinfrastructuur en diensten'. De commissaris sluit evenwel ook een volledige operationele opsplitsing voor de telecommunicatiemarkten niet uit.</p>
      <p sl="nl">Kan de Commissie gedetailleerder uitleggen wat zij bedoelt met 'op Europese wijze'? Valt de Griekse Telecom maatschappij volgens de Commissie in de categorie van ondernemingen die voor volledige opsplitsing in aanmerking komen?</p>
    </intervention>
    <intervention id="2-321" speaker_id="photo_generic" name="Viviane Reding" is_mep="True" mode="spoken">
      <p sl="en">lid van de Commissie . - De geachte afgevaardigde vroeg me wat ik bedoelde met ‘opsplitsing op Europese wijze’. We hebben momenteel een kader voor de telecommunicatiesector dat de nationale regelgevende instanties reguleringsinstrumenten of rechtsmiddelen biedt voor de gevallen waarin de markten niet concurrerend zijn, en bij haar beoordeling van het kader zal de Commissie manieren onderzoeken om de interne markt voor telecommunicatiediensten te versterken.</p>
      <p sl="en">Een mogelijke vernieuwing is om nauwer samen te werken op het gebied van de rechtsmiddelen, omdat die soms ofwel niet, ofwel te laat worden toegepast, wat op hetzelfde neerkomt. Ook hebben we onderzocht of operationele opsplitsing een mogelijk rechtsmiddel zou kunnen zijn, wat inhoudt dat de netwerkactiviteiten van een dominerende marktspeler worden afgesplitst van dat deel van de activiteiten dat een dienst levert aan eindgebruikers.</p>
      <p sl="en">Deze operationele opsplitsing kan voor aanbieders van netwerkdiensten de juiste stimulans zijn om geen onderscheid te maken tussen klanten en wholesale-diensten. Dit kan er dan weer voor zorgen dat de omstandigheden voor daadwerkelijke concurrentie op de telecommunicatiemarkten beter worden.</p>
      <p sl="en">We willen dominerende spelers dus niet dwingen een deel van hun activiteiten te verkopen, zoals in andere delen van de wereld is gebeurd, bijvoorbeeld in de Verenigde Staten met AT[amp]T. Die richting slaan we niet graag in, en daarom heb ik het over ‘de Europese wijze’. Het is dan aan elke nationale regelgevende instantie afzonderlijk om de omstandigheden in de eigen lidstaat te onderzoeken, voordat een dergelijk rechtsmiddel wordt overwogen. Dit is in Groot-Brittannië al gebeurd met Openreach, dus dat is al één voorbeeld op dit gebied.</p>
      <p sl="en">De geachte afgevaardigde vroeg ook naar Griekenland. In het geval van Griekenland zou het de Griekse regelgevende instantie zijn die, op basis van met het herziene kader strokende nationale wetgeving, de concurrentievoorwaarden en alle andere relevante factoren op de Griekse markt in aanmerking moet nemen en vervolgens al dan niet een dergelijk rechtsmiddel moet voorstellen, als zij dat noodzakelijk en in het belang van de Griekse markt acht.</p>
    </intervention>
    <intervention id="2-322" speaker_id="28572" name="Georgios Papastamkos" is_mep="True" mode="spoken">
      <p sl="el">Ik dank mevrouw de commissaris voor haar antwoord. Ik heb echter het gevoel dat wij in de praktijk, in de Europese Unie, zevenentwintig verschillende regelgevingssystemen hebben. Wat elektronische communicatie betreft kunnen wij in de verste verte niet spreken van een echte interne markt.</p>
      <p sl="el">U onderneemt omgetwijfeld enorme inspanningen op dit gebied. Deze onzekerheid op het gebied van de regelgeving, of liever gezegd, deze versplintering veroorzaakt onzekerheid voor investeringen, concurrentie en innovatie, en creëert natuurlijk maar een gering aantal arbeidsplaatsen.</p>
      <p sl="el">Mijn vraag luidt: kunnen wij spreken van een Europese telecommunicatie-industrie als er geen samenhang is in de regelgeving op Europees niveau?</p>
    </intervention>
    <intervention id="2-323" speaker_id="photo_generic" name="Viviane Reding" is_mep="True" mode="spoken">
      <p sl="en">lid van de Commissie . - De geachte afgevaardigde heeft absoluut gelijk. Momenteel hebben we geen Europese telecommunicatiemarkt. Ik ben van mening dat daar verandering in moet komen, omdat Europa op het gebied van telecommunicatie alleen sterk kan blijven meespelen - en Europa is sterk op de wereldmarkt; we behoren echt tot de marktleiders op dit gebied - als het de zevenentwintig regelgevingssystemen, die soms met elkaar conflicteren, aan de dijk zet en met een logisch systeem komt, dat ook grensoverschrijdende diensten en investeringen toelaat, en het mogelijk maakt grote Europese spelers te hebben die in verschillende landen actief zijn. Nu ijveren we voor de openstelling van de markt voor internationale roaming. Het Parlement neemt daar morgen een besluit over, en dat is altijd een indicatie van de toekomstige koers die we willen varen.</p>
      <p sl="en">Ik zal zeker een voorstel indienen voor de hervorming van het e-communicatiepakket om deze Europese markt te laten functioneren, niet om van de nationale regelgevende instanties af te komen - ik ben van mening dat we die nog steeds nodig hebben omdat zij hun markt het beste kennen -, niet om te harmoniseren, maar om logica te brengen in de door hen voorgestelde rechtsmiddelen. Deze moeten spoedig worden toegepast om gelijke concurrentievoorwaarden te creëren tussen de verschillende markten en grensoverschrijdende activiteiten van de industrieën mogelijk te maken zonder dat deze worden belemmerd door een gebrek aan marktopenstelling in andere markten.</p>
    </intervention>
    <intervention id="2-324" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 41 van Katerina Batzeli (H-0310/07):</p>
      <p sl="nl">Betreft: Het Europees Kader voor het veiliger gebruik van mobiele telefoons door adolescenten en kinderen</p>
      <p sl="nl">Op 6 februari heeft een aantal grote mobieletelefoniemaatschappijen in de EU besloten te starten met het toepassen van het Europees Kader voor het veiliger gebruik van mobiele telefoons door adolescenten en kinderen. Dit valt toe te juichen als een eerste belangrijke stap in de richting van een doeltreffender bescherming van minderjarigen tegen bepaalde gevaren van het gebruik van mobiele telefoons. Het zou evenwel goed zijn deze ontwikkeling te integreren in de Mededeling van de Commissie "Naar een EU-strategie voor de rechten van het kind" (COM(2006)0367 def.).</p>
      <p sl="nl">Wat zijn geëigende mechanismen voor de toepassing van dit Kader op nationaal niveau, teneinde te komen tot daadwerkelijke toepassing en toezicht daarop door ouders, onderwijzers en professionals belast met zorg voor minderjarigen? Het Europees Kader is een zelfreguleringsinstrument van het Europese bedrijfsleven. Op welke wijze is de Commissie betrokken bij toezicht op de juiste toepassing ervan door de lidstaten en bij evaluatie van de doeltreffendheid? Welke zijn de bevoegdheden van de nationale regelgevende instanties ten aanzien van de uitwerking van nationale zelfreguleringscodes vóór februari 2008 en toezicht op de naleving daarvan? Wat vindt de Commissie van een communautair, voor de lidstaten en het bedrijfsleven bindend, wetgevingsinitiatief in de toekomst wanneer tot de conclusie wordt gekomen dat zelfregulering niet volstaat?</p>
    </intervention>
    <intervention id="2-325" speaker_id="photo_generic" name="Viviane Reding" is_mep="True" mode="spoken">
      <p sl="en">lid van de Commissie . - Als ik het goed heb gehoord, is deze vraag al gedeeltelijk beantwoord door mijn collega mijnheer Frattini, die ook heeft gesproken over dit onderwerp. Het feit dat hij deze vraag gedeeltelijk heeft beantwoord toont op duidelijke wijze aan dat de gehele Commissie zich zorgen maakt over de ontwikkeling van onze samenleving, en dat de gehele Commissie maatregelen neemt om vooruitgang te boeken op dit gebied.</p>
      <p sl="en">Op 6 februari van dit jaar hebben 15 toonaangevende Europese mobieletelefoonmaatschappijen en inhoudaanbieders een Europees kader ondertekend voor veiliger gebruik van mobiele telefoons door adolescenten. Dat is een vrijwillige overeenkomst. Het is een gemeenschappelijke intentieverklaring, waarmee de mobieletelefoonbranche, samen met de GSM Association of Europe, instemt met het controleren, publiceren en vertalen van codes op hun websites, zowel reeds bestaande codes als codes die in de toekomst zullen worden aangenomen. Deze zelfregulerende codes helpen ouders, grootouders of onderwijzers dan bijvoorbeeld te begrijpen wat de mogelijke problemen zijn van het gebruik van mobiele telefoons van de derde generatie door kinderen. Deze overeenkomst is voortgekomen uit de bespreking die ik heb georganiseerd met een groep op hoog niveau, die onder andere bestond uit kinderorganisaties, consumentenverenigingen en instanties voor inhoudsclassificatie, plus regelgevende instanties. In de gemeenschappelijke intentieverklaring wordt een aantal principes uiteengezet en de ondertekenaars verplichten zich ertoe te werken aan implementatie door zelfregulering op nationaal niveau.</p>
      <p sl="en">Toen wij deze verklaring gezamenlijk ondertekenden en hierover een persconferentie hielden, zei ik dat ik vertrouwen had in de ondertekenaars. Ik geef hun één jaar, tot februari of maart volgend jaar, om te zorgen voor implementatie. Daarna zullen wij weer terugkomen op het onderwerp en bekijken of de implementatie ook daadwerkelijk heeft plaatsgevonden. Als dit het geval is: prima, dan kunnen we wellicht besprekingen voeren over mogelijke correcties of toekomstige projecten. Als er niet aan onze verwachtingen is voldaan, zal de Commissie overwegen om specifieke maatregelen te introduceren.</p>
    </intervention>
    <intervention id="2-326" speaker_id="28579" name="Katerina Batzeli" is_mep="True" mode="spoken">
      <p sl="el">Ik dank de commissaris van harte voor haar antwoord. Geen van de hier aanwezigen betwist de rol die de Commissie bij dit belangrijke vraagstuk speelt. Ik wil de commissaris echter twee vragen stellen, vooral ter vergemakkelijking van de discussie. Dit is mijns inziens een vrijwillig memorandum - zoals u trouwens zelf ook al zei - en men wacht op zelfregulering van de sector. Volgens mij moet de Commissie weten wat zij na februari 2008 gaat evalueren.</p>
      <p sl="el">Zal zij de lidstaten ertoe aanzetten gemeenschappelijke gedragscodes uit te vaardigen, opdat zij dit vraagstuk op de voet kunnen volgen? Zal zij de goede praktijken van elke lidstaat bestuderen en codificeren?</p>
      <p sl="el">Wat is tot slot het beleid voor communicatie met de ouders. Die weten van toeten noch blazen wat dit vraagstuk betreft. En welke communautaire programma’s kunnen worden gebruikt voor hun voorlichting?</p>
    </intervention>
    <intervention id="2-327" speaker_id="photo_generic" name="Viviane Reding" is_mep="True" mode="spoken">
      <p sl="en">lid van de Commissie . - Dankzij het voorbereidende werk van de Commissie konden de mobieletelefoonmaatschappijen dit initiatief nemen. Zij begrepen maar al te goed dat de Commissie niet werkeloos zou blijven toekijken.</p>
      <p sl="en">Uit onze recente onderzoeken is gebleken dat veel kinderen mobiele telefoons gebruiken, in feite zelfs het merendeel van de kinderen ouder dan 12 jaar. Vooral telefoons met een camera en locatiediensten kunnen een probleem vormen. Zo gaf 10 procent van de Britse ondervraagden bijvoorbeeld aan dat er wel eens een vervelende foto van hen is genomen, was 17 procent van de kinderen bang dat de foto online zou worden gezet en doorgestuurd naar anderen, en was 14 procent wel eens digitaal gepest. In een onderzoek van Save the Children Finland gaf 30 procent van de 7- tot 15-jarigen aan wel eens te zijn gepest via de mobiele telefoon.</p>
      <p sl="en">We weten dus dat er een probleem bestaat, maar dit betekent niet dat we er bij de ouders nu op moeten aandringen dat zij zeggen 'geen mobiele telefoons meer voor onze kinderen'. Dat zou een verkeerde reactie zijn. Daarom is het zo belangrijk dat er bijvoorbeeld toezicht mogelijk is op de toegang tot inhoud voor volwassenen en dat er bewustwordingscampagnes worden gestart voor ouders en grootouders, die vaak mobiele telefoons kopen voor hun kleinkinderen, en voor de kinderen zelf.</p>
      <p sl="en">Het is belangrijk dat er een classificatie van commerciële inhoud plaatsvindt op basis van nationale fatsoens- en gepastheidsnormen, en dat de strijd tegen illegale inhoud op mobiele telefoons ook echt wordt gevoerd, zoals commissaris Frattini heeft uitgelegd. Wij hebben in de Commissie vandaag nog besloten om deze strijd tegen illegale inhoud aan te gaan. Waar we het hier over hebben, is niet de illegale inhoud op zich. Het zijn de gevaren die voor onze kinderen op de loer liggen, en op dit gebied zijn bewustwordingscampagnes het belangrijkst. Wij zullen alles wat er op dat gebied gebeurt, volgen en toezicht houden op de zaken die de ondertekenaars van de gemeenschappelijke intentieverklaring overeen zijn gekomen. Ik heb het Europees kader voor een veiliger gebruik van mobiele telefoons door adolescenten en kinderen bij me. Ik kan dit overhandigen aan de geachte afgevaardigde, en dan kan zij zelf bekijken of dit bijvoorbeeld gebeurt in haar eigen land. Ik zou haar vervolgens erg dankbaar zijn als zij mij hiervan op de hoogte hield.</p>
    </intervention>
    <intervention id="2-328" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 43 van Bernd Posselt (H-0288/07):</p>
      <p sl="nl">Betreft: Situatie in Vojvodina</p>
      <p sl="nl">In de afgelopen jaren zijn leden van minderheden in Vojvodina herhaaldelijk het slachtoffer geworden van gewelddadige optredens. Servische vluchtelingen zijn systematisch in de door minderheden bewoonde wijken ondergebracht, zodat zij daar de meerderheid zouden krijgen, en EU-geld, bijvoorbeeld voor de opleiding van leraren in de talen van de minderheden, is niet bij de doelgroepen aangekomen.</p>
      <p sl="nl">Kan de Commissie meedelen of er een eind gemaakt is aan deze misstanden en hoe zij over het algemeen de ontwikkeling in Vojvodina bevordert?</p>
    </intervention>
    <intervention id="2-329" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . - De Commissie volgt de situatie in Vojvodina op de voet. Wij hebben er bij de overheid op aangedrongen om interetnische incidenten direct aan te pakken. Wij hebben de overheid gestimuleerd om goede interetnische relaties te bevorderen en om het multi-etnische en multiculturele model van Vojvodina te behouden.</p>
      <p sl="en">Zoals werd gemeld in het voortgangsverslag over Servië van november 2006, is de interetnische situatie in Vojvodina verbeterd. Er hebben zich minder incidenten voorgedaan. In de eerste paar maanden van 2007 zijn er geen meldingen geweest van belangrijke incidenten. De overheid heeft een aantal maatregelen genomen aangaande het officiële gebruik van minderheidstalen en -schriften, en de vertegenwoordiging van minderheden in de rechterlijke macht en de politie.</p>
      <p sl="en">Ook zijn er verbeteringen op het gebied van onderwijs geregistreerd. De invoer van tekstboeken in de Albanese en Hongaarse taal voor gebruik in Vojvodina is goedgekeurd. In Subotica is een lerarenopleiding in de Hongaarse taal opgezet, waar sinds oktober vorig jaar les wordt gegeven. Deze maatregelen moeten uiteraard nog verder worden ontwikkeld en aangevuld.</p>
      <p sl="en">Wij hebben echter gemerkt dat er geen vorderingen zijn geweest bij het uitvaardigen van nieuwe wetgeving met betrekking tot de nationale raden voor de minderheidsgroeperingen, en bij de informatieverstrekking in de minderheidstalen blijven de problemen aanhouden. Daarom hebben wij de Servische overheid gevraagd om verdere doeltreffende maatregelen te nemen voor deze kwesties.</p>
    </intervention>
    <intervention id="2-330" speaker_id="2229" name="Bernd Posselt" is_mep="True" mode="spoken">
      <p sl="de">Mijnheer de commissaris, ik heb twee vragen. Mijn eerste vraag luidt: hoe is de stand van zaken met betrekking tot de Servische vluchtelingen uit Bosnië, en ook uit Kosovo, die zich helaas structureel weer in het gebied gaan vestigen en die voor grote wijzigingen zorgen in de etnische samenstelling? Ik denk daarbij bijvoorbeeld aan de grote Hongaarse gemeente Temerin bij Novi Sad. Dan mijn tweede vraag: Hoe zit het met de opleidingscentra voor leraren die met EU-fondsen opgezet zouden worden voor Roemenen, Slowaken en Roethenen, maar waar klaarblijkelijk de klad in is gekomen? Zijn die centra inmiddels opgezet?</p>
    </intervention>
    <intervention id="2-331" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . - Wat betreft de aanvullende vraag van mijnheer Posselt over de EU-steun aan Vojvodina en het verband hiervan met minderheidsrechten, is het weliswaar niet mogelijk om het totaalbedrag van de geboden hulp aan de autonome provincie Vojvodina exact te extrapoleren, maar ik kan wel zeggen dat het gebied aanzienlijke EU-steun heeft ontvangen, die gericht was op de behoeften waarnaar mijnheer Posselt verwees.</p>
      <p sl="en">Wij hebben onze economische steun gebaseerd op de volgende overwegingen: de geschiedenis - dat wil zeggen de wederopbouw na de oorlog, met name met betrekking tot de Sloboda-brug -, de geografie, in de vorm van geïntegreerd grensbeheer en de economie.</p>
      <p sl="en">Vojvodina is een relatief rijk gebied vergeleken met andere Servische gebieden. Daarom heeft Vojvodina, hoewel het 25 procent van het grondgebied van de republiek in beslag neemt en er 20 procent van de bevolking woont, 36 procent van de kredieten geabsorbeerd die de EU heeft uitgetrokken voor kleine en middelgrote bedrijven.</p>
      <p sl="en">Al met al is het duidelijk dat wij deze economische steun gebruiken voor het doel waarnaar mijnheer Posselt verwees, en ik kan hem garanderen dat dit geld goed wordt gebruikt voor de bescherming van minderheden en hun rechten.</p>
    </intervention>
    <intervention id="2-332" speaker_id="2206" name="Reinhard Rack" is_mep="True" mode="spoken">
      <p sl="de">Mijnheer de commissaris, u heeft er terecht op gewezen dat zeer veel subsidies van de EU besteed worden aan de bescherming van minderheden en aan speciale initiatieven die de Unie na aan het hart liggen. Zou het ook niet mogelijk, of wellicht noodzakelijk, zijn om ervoor te zorgen dat er adequate politieke druk op Servië wordt uitgeoefend, opdat dit land een beleid gaat voeren waardoor bepaalde misstanden helemaal niet meer kunnen ontstaan, of opdat het zijn beleid zodanig verandert dat de schade niet achteraf met behulp van EU-geld gerepareerd hoeft te worden?</p>
    </intervention>
    <intervention id="2-333" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . - Ik ben het met de geachte afgevaardigde eens dat wij naast economische steun politieke methoden moeten gebruiken. Dat hebben wij tot op heden ook gedaan met betrekking tot Vojvodina. Wij hebben deze kwesties besproken met de Servische regering. Nu het land een nieuwe democratische regering heeft, die hervormingsgezind en Europees gericht is, verwacht ik dat wij nog betere kansen krijgen om onze stem te laten horen en ervoor te zorgen dat er in Servië rekening wordt gehouden met onze zorgen aangaande de positie van Vojvodina.</p>
      <p sl="en">De nieuwe grondwet van Servië bevat gedetailleerde bepalingen aangaande mensenrechten en de bescherming van minderheden. De wet bevat echter ook enkele dubbelzinnigheden met betrekking tot regionale decentralisatie. Het nieuwe Servische parlement zal een cruciale rol spelen bij een deugdelijke implementatie van de grondwet, met name bij het uitbreiden van de bescherming van minderheden, evenals bij het bepalen van vormen van lokaal zelfbestuur die stroken met de Europese normen. In dit opzicht is het zeker positief te noemen dat etnische minderheidspartijen, dankzij de herziening van het kiesrecht, nu meerdere zetels hebben in het nieuwe Servische parlement.</p>
    </intervention>
    <intervention id="2-334" speaker_id="28138" name="Zsolt László Becsey" is_mep="True" mode="spoken">
      <p sl="hu">Aangezien ik in de directe omgeving van Vojvodina ben geboren, wil ik graag de aandacht van de Commissaris vestigen op enkele aspecten van de werkelijke situatie. Bijvoorbeeld: is het geen probleem dat de inheemse Hongaarse minderheid in Vojvodina in de praktijk nog altijd als oorlogsmisdadigers wordt gezien? Het recht van Antigone geldt daar niet: ze mogen hun doden niet begraven, en ze zelfs niet herdenken.</p>
      <p sl="hu">En is het geen probleem dat de zaken nergens in proportie zijn, noch op het gebied van werkgelegenheid, noch op het gebied van privatisering, staatsinstellingen en onderwijs? Het zou prettig zijn als u nogmaals zou antwoorden op de vraag van de heer Posselt hoe de zaken met betrekking tot gewelddadige vestiging ervoor staan? Overigens stel ik graag de volledige lijst met de meest recente incidenten ter beschikking aan de heer Olli Rehn.</p>
    </intervention>
    <intervention id="2-335" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . - Met betrekking tot de positie van de Hongaarse minderheid in Vojvodina hebben wij, zoals ik heb gemeld in onze voortgangsverslagen, de situatie van deze minderheid zeer zorgvuldig geanalyseerd. Wij hebben de kwestie ook besproken met de Servische overheid, die heeft benadrukt vastbesloten te zijn om de deelname van mensen die behoren tot een nationale minderheid in de politie en de rechterlijke macht te vergroten. De overheid beweert echter dat er vaak een gebrek aan belangstelling is onder gekwalificeerde kandidaten. Naar mijn mening is het belangrijk dat wij doorgaan met het uitoefenen van deze politieke druk of met het bieden van politieke stimulansen.</p>
      <p sl="en">Tegelijkertijd zullen we, zodra we de problemen hebben opgelost die hebben geleid tot de migratie van intern ontheemden, betere kansen hebben om de door u genoemde problemen te voorkomen. Hierbij verwijs ik natuurlijk met name naar de kwestie van de gesprekken over de status van Kosovo. Er moet een goed beheerde statusregeling komen en ik ben ervan overtuigd dat er, als die regeling er eenmaal is, geen destabiliserende effecten meer merkbaar zullen zijn in etnisch gemengde gebieden zoals Vojvodina. Daarom dringen wij er bij alle betrokken partijen op aan om hun verantwoordelijkheden te nemen. De Commissie is stellig van mening dat er geen parallel kan worden getrokken tussen Kosovo en Vojvodina.</p>
    </intervention>
    <intervention id="2-336" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 44 van Dimitrios Papadimoulis (H-0290/07):</p>
      <p sl="nl">Betreft: Toepassing van het Zeerechtverdrag door Turkije</p>
      <p sl="nl">De Commissie antwoordde op mijn vraag E-0802/07 : "Het Zeerechtverdrag behoort inderdaad tot het communautair acquis dat Turkije wordt geacht na zijn toetreding tot de Europese Unie over te nemen en toe te passen". Eerder had de Commissie op vraag E-4160/06 ge antwoord: "De Commissie verwacht van Turkije dat dit land op het moment dat het tot de EU toetreedt het acquis heeft overgenomen en volledig toepast".</p>
      <p sl="nl">Waarom is de Commissie binnen een half jaar van standpunt veranderd? Is Turkije nu verplicht om bedoeld verdrag te hebben overgenomen en toegepast "na zijn toetreding tot de EU" of om "het acquis te hebben overgenomen en volledig toe te passen op het moment dat het tot de EU toetreedt"? Kan de Commissie haar standpunt juridisch motiveren?</p>
    </intervention>
    <intervention id="2-337" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . - De Commissie is helemaal niet van standpunt veranderd met betrekking tot de verplichtingen van Turkije aangaande het acquis communautaire . De twee antwoorden waarnaar de geachte afgevaardigde verwijst zijn niet tegenstrijdig. Integendeel, ze weerspiegelen beide exact dezelfde benadering. Net als van alle andere kandidaat-landen wordt van Turkije verwacht dat het land het acquis communautaire overneemt en toepast op het moment van toetreding, dat wil zeggen: uiterlijk op het moment dat het land lid wordt van de Europese Unie.</p>
    </intervention>
    <intervention id="2-338" speaker_id="28586" name="Dimitrios Papadimoulis" is_mep="True" mode="spoken">
      <p sl="el">Mijnheer de commissaris, de laatste tijd gebeuren er heel veel onaangename dingen in Turkije. Het Turkse leger bemoeit zich openlijk met de politieke ontwikkelingen. Er worden dreigementen geuit aan het adres van de Cyprische Republiek omdat deze het Zeerechtverdrag toepast en samen met aangrenzende landen de exclusieve economische zone wil gaan exploiteren. 160 Koerdische kandidaten, onder wie Leyla Zana, zijn uitgesloten van de komende verkiezingen.</p>
      <p sl="el">Stroken die daden met het communautair acquis? Is misschien voor de Commissie het tijdstip gekomen om duidelijkere en strengere taal te spreken tegen de Turkse leiding?</p>
    </intervention>
    <intervention id="2-339" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . - De vragen die door de geachte afgevaardigde worden gesteld, zijn zeer belangrijk, maar vallen enigszins buiten het bereik van deze specifieke vraag. Helaas heb ik niet de tijd om hier gedetailleerd op in te gaan. Ik wil echter wel benadrukken dat het belangrijk is dat we streng én rechtvaardig zijn jegens Turkije, om de negatieve spiraal in de relaties tussen de Europese Unie en Turkije te doorbreken.</p>
      <p sl="en">Met 'streng en rechtvaardig' bedoel ik dat wij rechtvaardig moeten zijn door ons woord te houden, dat we vasthouden aan de toezegging dat als Turkije voldoet aan alle voorwaarden voor toetreding tot de EU, het land ook lid kan worden van de Unie. Wanneer we rechtvaardig en geloofwaardig zijn, kunnen we tegelijkertijd ook streng en ongenadig zijn, en mogen we verwachten dat Turkije hervormingen doorvoert en burgerrechten respecteert, zodat bijvoorbeeld de Koerdische kwestie kan worden aangepakt, of dat de vrouwenrechten, vakbondsrechten en vrijheid van meningsuiting in Turkije kunnen worden verbeterd dankzij het geloofwaardige vooruitzicht op toetreding tot de EU.</p>
      <p sl="en">Daarom moeten we dus tegelijkertijd streng en rechtvaardig zijn jegens Turkije.</p>
    </intervention>
    <intervention id="2-340" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 45 van Rodi Kratsa-Tsagaropoulou (H-0340/07):</p>
      <p sl="nl">Betreft: Politieke crisis in Turkije en vooruitzichten op toetreding</p>
      <p sl="nl">De laatste dagen maakt Turkije in verband met de benoeming van de president van de republiek een zware politieke crisis door die ernstige twijfel doet rijzen omtrent het functioneren van het democratisch bestel. Het Constitutionele Hof van het land heeft de eerste ronde van de verkiezingen ongeldig verklaard, een uitspraak die door de regering ten sterkste wordt aangevochten. De premier heeft gezegd dat het parlementair systeem is geblokkeerd, en vraagt om vervroegde verkiezingen, terwijl de Generale Staf van het leger heeft gewaarschuwd te zullen ingrijpen om te verhinderen dat de islamist Abdullah Gül tot president wordt gekozen.</p>
      <p sl="nl">Hoe luidt het oordeel van de Commissie over deze situatie in een land dat kandidaat is voor toetreding tot de EU? De commissaris die verantwoordelijk is voor de uitbreiding, de heer Olli Rehn, verklaarde dat de strijdkrachten de autonome rol van de democratische procedures moeten eerbiedigen, dat de EU is gegrondvest op de beginselen van vrijheid, democratie, rechtsstaat, en de soevereiniteit van de politiek ten opzichte van de strijdmacht, en dat voor toetreding van een land tot de EU de eerbiediging van die beginselen is vereist, die het kernonderdeel uitmaken van de criteria van Kopenhagen. Meent de Commissie dat dergelijke ingrepen van het leger verenigbaar zijn met het communautair acquis en welke gevolgen denkt zij dat een en ander voor het toetredingsproces zou kunnen hebben? Is er een verdere reactie van de Commissie te verwachten wanneer de ontwikkelingen niet in overeenstemming zijn met de democratische beginselen van de EU?</p>
    </intervention>
    <intervention id="2-341" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . - De Turkse regering heeft de uitspraak van het constitutionele hof gerespecteerd en maatregelen genomen om deze uitspraak ten uitvoer te brengen. Dit was belangrijk voor de politieke stabiliteit van het land, ongeacht de gebeurtenissen die tot de uitspraak hebben geleid.</p>
      <p sl="en">Met het oog op deze politieke stabiliteit heeft de meerderheidspartij een voorstel ingediend bij de nationale vergadering om vervroegde algemene verkiezingen te houden. Vervolgens ging de nationale vergadering met een ruime meerderheid akkoord met vervroegde parlementsverkiezingen op 22 juli 2007.</p>
      <p sl="en">De Commissie verwacht dat de parlementaire en vervolgens presidentiële verkiezingen democratisch zullen worden uitgevoerd, in een klimaat met een betrouwbaar debat en politieke stabiliteit. Met betrekking tot de rol van het leger heb ik al vaak gezegd dat ik veel achting heb voor de Turkse strijdkrachten, voor de manier waarop zij zich van hun plichten voor de verdediging van het land kwijten en bijdragen aan de internationale vrede, maar - zoals ik ook heb gezegd na de verklaring van de stafchef eind april - het leger moet de democratische besluitvorming overlaten aan de democratisch gekozen instellingen van Turkije.</p>
      <p sl="en">Het moge daarom duidelijk zijn dat als een land lid wil worden van de Europese Unie, dit land alle democratische principes moet respecteren, inclusief de waarborging van democratisch leiderschap over de betrekkingen tussen de civiele en militaire autoriteiten. Naar mijn mening is dit volledig verenigbaar met een seculiere democratie, of met het democratisch secularisme dat verankerd is in de Turkse Grondwet.</p>
      <p sl="en">Als het nieuwe parlement eenmaal is gekozen en een nieuwe regering haar ambt heeft aanvaard, zal het voor Turkije van cruciaal belang zijn om het wetgevende werk en de invoering van hervormingen nieuw leven in te blazen en te doen herleven, zodat de rechtsorde en fundamentele vrijheden in het land worden versterkt.</p>
    </intervention>
    <intervention id="2-342" speaker_id="4482" name="Rodi Kratsa-Tsagaropoulou" is_mep="True" mode="spoken">
      <p sl="el">Mijnheer de commissaris, ik dank u voor uw antwoord. Inderdaad was u gedwongen om, zoals u zelf ook zei, nogmaals te herhalen wat u al zo vaak hebt gezegd tegen Turkije over de houding die een kandidaat-lidstaat van de Europese Unie moet hebben.</p>
      <p sl="el">Ik wilde u vragen of deze crisis ook niet wat anders heeft aangetoond, namelijk een onvermogen. Hebt u geen andere middelen gebruikt om de politieke en militaire leiders te benaderen? Ik ga er namelijk van uit dat u uw suggesties herhaaldelijk hebt gedaan, zowel in het openbaar als tijdens uw contacten.</p>
      <p sl="el">Met mijn vraag wil ik graag een verduidelijking: hebt u wegens de ernstige crisis en wegens hetgeen daarmee werd geopenbaard, meer gedaan?</p>
    </intervention>
    <intervention id="2-343" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . - Dank u voor deze zeer belangrijke vraag, mevrouw Kratsa-Tsagaropoulou. Eigenlijk praat ik erg veel met de Turkse regering. Sommige mensen in Europa vinden zelfs dat ik het te veel doe! Maar in de politieke of grondwettelijke crisis die Turkije heeft doorgemaakt, en naar mijn mening nog steeds doormaakt in deze crisisfase, is het met name van belang dat wij een communicatiekanaal open houden en intensieve besprekingen blijven voeren met de Turkse regering en alle relevante spelers in de Turkse samenleving, om duidelijk te maken wat de verwachtingen van de Europese Unie zijn als en wanneer Turkije lid wil worden van de Europese Unie. Democratisch leiderschap over betrekkingen tussen de civiele en militaire autoriteiten is uiteraard een van de fundamenten hiervoor.</p>
      <p sl="en">Zoals de Commissie in mei - na mijn verklaring aangaande de politieke interventie van het Turkse leger in deze gespannen situatie - zeer duidelijk heeft gemaakt, is de Europese Unie gebaseerd op de principes van vrijheid, democratie, respect voor mensenrechten en fundamentele vrijheden, rechtsstaat en suprematie van de democratische, burgerlijke macht over het leger. Als een land lid wil worden van de Unie, zal het deze principes moeten respecteren. Dat is de kern van de criteria van Kopenhagen voor toetreding tot de EU. Dit hebben wij zeer duidelijk gemaakt aan de Turkse regering en aan alle betrokkenen bij de politiek in Turkije, evenals aan de Turkse burgers via de Turkse media. Ik denk niet dat een hoger volume hierbij zal helpen. In plaats daarvan moeten we duidelijkheid en precisie bieden en wat onze verklaring betreft, kunnen we niet veel duidelijker worden dan op 2 mei.</p>
    </intervention>
    <intervention id="2-344" speaker_id="2186" name="Konstantinos Hatzidakis" is_mep="True" mode="spoken">
      <p sl="el">Mijnheer de commissaris, ik behoor niet tot degenen die een Turkije willen dat een teugelloze mogendheid is in dit gebied. Anderzijds vraag ik mij af welk constitutioneel hof in welk democratisch land dan ook, niet alleen in Europa maar in heel de wereld, zou besluiten dat voor de verkiezing van de president van de republiek een quorum van tweederde nodig is.</p>
      <p sl="el">Op die manier kan de oppositie in ongeacht elk land de verkiezing van de president van de republiek controleren.</p>
      <p sl="el">De Commissie zei in haar mededeling dat de rechtsstaat en de regels van de rechtsstaat worden geëerbiedigd en dat zij geen stappen wil ondernemen met betrekking tot Turkije. Gaat het hier echter om een rechtsstaat? Mijns inziens is de mededeling van de Commissie onevenwichtig.</p>
    </intervention>
    <intervention id="2-345" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . - Dank u voor deze aanvullende vraag, mijnheer Hatzidakis, en voor uw eigen vraag, waarin u de verklaring van de Commissie 'overmatig toegeeflijk' noemde. U riep ook op tot een meer expliciete boodschap.</p>
      <p sl="en">Als commissaris moet ik opmerken dat ik, zoals ik eerder heb gezegd, niet geloof in een hoog volume of megafoon-diplomatie. Ik geloof in duidelijkheid, precisie en consistentie. In dit opzicht denk ik dat wij het niet oneens zijn met de geachte afgevaardigde, want zoals ik eerder heb gezegd, hebben wij het belang van de suprematie van de democratische, burgerlijke macht over het leger herhaaldelijk benadrukt. Tegelijkertijd is het ook van belang dat wij de onderhandelingen over toetreding levend houden en praktische vooruitgang hiermee boeken, want wat de nationalisten in Turkije werkelijk willen, is deze onderhandelingen afbreken. Die voldoening wil ik de Turkse nationalisten niet geven. Het is veel beter om te streven naar Turkse toetreding tot de EU, om het toetredingsproces levend te houden en naar de gezamenlijke doelstelling toe te werken, omdat dat de manier is waarop Turkije een meer Europees en democratischer land wordt, waar de rechtsstaat en de fundamentele vrijheden worden gerespecteerd.</p>
      <p sl="en">Met betrekking tot uw verwijzing naar het constitutionele hof, begrijp ik de redenering van uw vraag, en wij hebben ook kennis genomen van de uitspraak die is gedaan door het constitutionele hof. Ik wil graag citeren wat er op 2 mei is gezegd door de Commissie als college, toen wij deze kwestie bespraken en ons standpunt duidelijk maakten aan de Turkse regering en het Turkse volk. Wij zeiden toen dat ongeacht de onfortuinlijke gebeurtenissen die hebben geleid tot de uitspraak, dit juridisch besluit van het constitutionele hof door alle partijen moet worden gerespecteerd, omdat het respect voor staatsinstellingen essentieel is voor de waarborging van politieke stabiliteit. Dat is behoorlijk duidelijke taal.</p>
      <p sl="en">Wij hebben ook gezegd dat onder die omstandigheden de Europese Commissie erg blij is met de aankondiging van snel nieuwe parlementsverkiezingen, om zodoende politieke stabiliteit en democratische ontwikkelingen in Turkije te waarborgen. Nogmaals, veel duidelijker dan dat kunnen we niet worden.</p>
    </intervention>
    <intervention id="2-346" speaker_id="21918" name="De Voorzitter" is_mep="True" mode="spoken">
      <p sl="nl">De vragen die wegens tijdgebrek niet zijn beantwoord, zullen schriftelijk worden beantwoord (zie bijlage).</p>
      <p sl="nl">Hiermee is het vragenuur beëindigd.</p>
      <a text="(De vergadering wordt om 20.05 uur onderbroken en om 21.00 uur hervat)"/>
    </intervention>
  </section>
  <section id="creitem27" title="16. Samenstelling van de vaste delegatie EUROLAT: zie notulen"/>
  <section id="creitem28" title="17. Aan de standpunten en resoluties van het Parlement gegeven gevolg: zie notulen"/>
  <section id="creitem29" title="18. Estland (debat)">
    <intervention id="2-350" speaker_id="28380" name="De Voorzitter" is_mep="True" mode="spoken">
      <p sl="nl">Aan de orde zijn de verklaringen van de Raad en de Commissie over Estland.</p>
    </intervention>
    <intervention id="2-351" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">lid van de Commissie . Mijnheer de Voorzitter, ik ben tevreden met dit debat over het recente geschil tussen Estland en Rusland. Ik wil hier meteen aan toevoegen dat dit geen mensenrechtenkwestie is. Bij het verplaatsen van het standbeeld van de bronzen soldaat in Tallinn en bij de opgraving van de soldatengraven heeft Estland zich volledig gehouden aan zijn internationale verplichtingen. Ik doel hierbij met name op de bepalingen inzake oorlogsgraven in de Conventie van Genève. Ik begrijp echter dat dit een gevoelige kwestie is, die te maken heeft met historische interpretatie.</p>
      <p sl="en">Hoewel deze kwestie Rusland niet onberoerd heeft gelaten, hebben we tijdens de laatste top aangegeven dat punten van zorg moeten worden besproken via dialoog en niet via 'megafoondiplomatie'. We betreuren dat de demonstraties in Estland zijn ontaard in rellen en plunderingen. Uiteraard heeft men het recht om te betogen, dat vloeit immers voort uit het recht op vrijheid van meningsuiting. Het is echter onaanvaardbaar dat de Estse ambassade in Moskou is belaagd. We hebben ons standpunt hierover duidelijk gemaakt en er is in Moskou direct actie ondernomen om Rusland te herinneren aan zijn verplichtingen onder de conventies van Wenen.</p>
      <p sl="en">We maken ons ook zorgen over de cyberaanvallen op officiële Estse internetsites. Die moeten grondig worden onderzocht en de daders moeten voor de rechter worden gebracht. We herinneren Rusland aan onze gemeenschappelijke inzet voor de bestrijding van cybermisdaad, zowel in het kader van de gemeenschappelijke ruimte voor vrijheid, veiligheid en rechtvaardigheid, als onder de conventie van de Raad van Europa inzake de bestrijding van cybermisdaad. De Europese Commissie heeft vandaag overigens een mededeling aangenomen over cybermisdaad en zij zal zich uiteraard sterk maken voor de tenuitvoerlegging hiervan.</p>
      <p sl="en">Daarnaast volgen we de handelsontwikkelingen tussen Rusland en Estland op de voet. In Rusland is opgeroepen om Estse goederen en diensten te boycotten en het transport te beperken. Op een bepaald moment zijn er inderdaad beperkingen opgelegd aan het vrachtwagenverkeer over de rivier de Narva en is de olielevering aan Estland teruggeschroefd. Volgens onze laatste informatie heeft er vandaag echter deskundigenoverleg plaatsgehad over de brug en ook zouden de olieleveringen via Estland zijn hervat. We blijven de situatie uiteraard volgen.</p>
      <p sl="en">Ik hoop dat deze kwestie nu over het hoogtepunt is en dat de gemoederen zullen bedaren. We hebben dit punt besproken tijdens de EU-Rusland-top in Samara en ook tijdens de persconferentie werd het aangekaart. President Poetin heeft zelfs erkend dat er van Russische zijde wellicht te sterk is gereageerd en hij betreurde dat de Estse ambassadeur Moskou had moeten verlaten. Ik sta volledig achter het voorzitterschap, dat oproept het hoofd koel te houden en de problemen te benaderen in een geest van wederzijds begrip en respect.</p>
      <p sl="en">De top in Samara vond plaats op een kritiek moment in de betrekkingen tussen de EU en Rusland. De discussies waren openhartig en de media hadden uiteraard met name aandacht voor onze meningsverschillen. Het is van groot belang dat we zo openhartig met elkaar hebben gesproken. We moeten de dialoog aangaan, want Rusland is en blijft een strategische partner en een belangrijke buur. Tegelijkertijd moeten we echter wel duidelijke taal spreken.</p>
      <p sl="en">Zoals de heer Barroso weet, heeft de EU met het oog op de naderende verkiezingen nog eens gewezen op het belang van respect voor de democratie en de mensenrechten. Ook is duidelijk gemaakt dat we de aanhouding van Gary Kasparov op de luchthaven van Moskou betreuren. De heer Kasparov kon hierdoor niet aanwezig zijn op een demonstratie in Samara tijdens de top.</p>
      <p sl="en">Toch wil ik benadrukken dat de top ook een aantal positieve kanten had. Al met al leverde de top een gemengd beeld op.</p>
      <p sl="en">Eerst en vooral hebben we er geen twijfel over laten bestaan dat we groot belang hechten aan EU-solidariteit in onze betrekkingen met Rusland. Ten tweede is tijdens de top nog eens gebleken dat beide partijen het eens zijn over de onderliggende noodzaak om in de toekomst een sterk partnerschap tussen Rusland en de EU uit te bouwen. Ten derde erkennen zowel de EU als Rusland dat onze economische en handelsbetrekkingen belangrijker en sterker zijn dan ooit tevoren. Rusland is onze derde handelspartner en wij zijn de eerste handelspartner voor Rusland. Ook zetten we ons gezamenlijk in voor de toetreding van Rusland tot de WTO in de loop van dit jaar. Dit betekent dat waarschijnlijk in november ook de overeenkomst betreffende vluchten boven Siberië zal worden ondertekend. Ten vierde is op de top duidelijk geworden dat we ondanks onze moeilijkheden goed samenwerken op veel punten die in 2005 zijn vastgelegd in de vier routekaarten voor de gemeenschappelijke ruimte. Zo wordt de overeenkomst inzake visafacilitatie en overname op 1 juni 2007 van kracht.</p>
      <p sl="en">Op het gebied van onderwijs beschikken we over het centrum voor Europese studies in Moskou. Hier studeren honderden studenten Europees recht, die zeer in Europa zijn geïnteresseerd. Verder zijn er zaken als het vroegtijdige-waarschuwingssysteem voor energie, waar Rusland inhoudelijk mee heeft ingestemd en waar we nu werk van moeten maken. Tot slot loopt er ook een soort dialoog over het investeringsklimaat en over investeringen in het algemeen.</p>
      <p sl="en">Zoals ik al zei is de situatie niet zwart-wit, maar zien we een heel palet van kleuren met warme en koude tinten.</p>
      <a text="(Applaus)"/>
    </intervention>
    <intervention id="2-352" speaker_id="28424" name="Tunne Kelam" is_mep="True" mode="spoken">
      <p sl="en">namens de PPE-DE-Fractie . – Mijnheer de Voorzitter, ik ben het volledig eens met de verklaring van de commissaris dat we het niet zwart-wit moeten zien. Jammer genoeg is die zwart-witsituatie ons als lidstaat echter opgedrongen door een grote buur.</p>
      <p sl="en">Toch wil ik zowel de Commissie als het voorzitterschap feliciteren met de overtuigende solidariteit die zij in Samara hebben betoond. De Commissievoorzitter heeft de Russische president duidelijk gemaakt dat Estland of Polen als leden van de Europese Unie even belangrijk zijn als Portugal of Duitsland. Dat is een belangrijke boodschap. Het belangrijkste in deze situatie is dat onze tegenhangers begrijpen wat solidariteit betekent voor de Unie, die is gebaseerd op gemeenschappelijke waarden.</p>
      <p sl="en">Zoals verwoord in de ontwerpresolutie over Estland wordt een aanval op een van de kleinste lidstaten beschouwd als een test voor de solidariteit binnen de hele EU. Alle grote fracties staan dan ook achter de tekst van de gemeenschappelijke ontwerpresolutie over Estland.</p>
      <p sl="en">Ik geloof dat we bepaalde kwesties in de toekomst gezamenlijk moeten aanpakken. Het is namelijk ontoelaatbaar om brutaal in te grijpen in interne aangelegenheden van een land, zeker wanneer dit een klein land is. We zien hier dat twee voormalig totalitaire staten op dit vlak sterk van elkaar verschillen. Het nieuwe democratische Duitsland heeft zijn buitenlandse beleid namelijk gestoeld op het basisprincipe om nooit een buurland te bedreigen. Dit heeft in sterke mate bijgedragen aan een positieve verandering in het naoorlogse Europa. Ik geloof dan ook dat we Rusland gezamenlijk moeten helpen om een soortgelijke positie in te nemen ten opzichte van zijn imperialistische daden uit het verleden en tot dezelfde conclusies te komen.</p>
    </intervention>
    <intervention id="2-353" speaker_id="1952" name="Jan Marinus Wiersma" is_mep="True" mode="spoken">
      <p sl="nl">namens de PSE-Fractie . – Voorzitter, twee opmerkingen vooraf. Ik ben het helemaal eens met de commissaris, als zij spreekt over een strategisch partnerschap en de waarde daarvan en zegt dat we de dialoog met Rusland moeten voortzetten en moeten kijken wat we eruit kunnen halen op basis van onze eigen principes en waarden.</p>
      <p sl="nl">Tweede opmerking: ik ben Nederlander. Ik ben niet geboren in Oost-Europa. Ik heb altijd in vrijheid geleefd en ben in vrijheid opgegroeid. Ik vind het heel erg van belang om als vertegenwoordiger van een zeg maar "oude" lidstaat iets te zeggen over wat er gebeurd is met Estland en de manier waarop Rusland daarmee is omgegaan.</p>
      <p sl="nl">Het is ook van belang vast te stellen dat dingen die met het verleden te maken hebben, altijd gevoelig liggen, bij ons en bij anderen. Daar moet je voorzichtig mee omgaan. Ik ben zelf historicus en ik weet hoe gevaarlijk het is, als je te veel geschiedenis in de politiek stopt. Ik pleit altijd voor een zekere zelfbeperking. Maar dat neemt niet weg dat de solidariteit van mijn fractie uitgaat naar Estland en dat moet ook de basis zijn voor de Europese opstelling in het conflict dat tussen Estland en Rusland is ontstaan.</p>
      <p sl="nl">Dit conflict gaat niet alleen Rusland aan, maar de hele Europese Unie en dit standpunt is in Samara door Commissievoorzitter Barroso ook heel helder naar voren gebracht. De Europese Unie heeft niet gepoogd het conflict te bagatelliseren. De reactie van Rusland was ongepast en onacceptabel. De Europese regeringen en parlementsleden hebben geprobeerd zich in de interne aangelegenheden van een lidstaat van de Europese Unie te mengen en dat is ongehoord.</p>
      <p sl="nl">Daar komt nog bij dat de Russische autoriteiten niets hebben gedaan om het functioneren van de Estse ambassade in Moskou te beschermen, waardoor het conflict in feite uitdraaide op een diplomatieke crisis. Ik denk - en dat staat ook in de resolutie goed verwoord - dat de Russische autoriteiten, maar misschien ook wij zelf er goed aan zouden doen om de vijandelijke retoriek te vervangen door een poging om bij te dragen aan een dialoog, ook tussen de gemeenschappen in de landen waar we over praten, Estland en Letland, en de zaak niet op scherp te stellen, want die dialoog is ook nodig om binnen die landen verhoudingen te creëren die overeenkomen met Europese waarden.</p>
      <p sl="nl">Ik hoop dat de boodschap van dialoog, de boodschap van praten over de toekomst, niet alleen maar over het verleden, ook overkomt in Moskou.</p>
    </intervention>
    <intervention id="2-354" speaker_id="23864" name="Toomas Savi" is_mep="True" mode="spoken">
      <p sl="et">namens de ALDE-Fractie. – Mijnheer de Voorzitter, mevrouw de commissaris, ik wil twee zaken in de recente betrekkingen tussen Estland en Rusland naar voren brengen. Ten eerste de cyberoorlog en ten tweede de desinformatie waar president Poetin zich mee heeft ingelaten.</p>
      <p sl="et">Ten eerste: zelfs na alle steunbetuigingen die Estland heeft ontvangen, heeft Rusland geen enkele stap ondernomen om een eind te maken aan de systematische cyberaanvallen op de officiële informatie- en communicatiekanalen van Estland en de websites van de Estse regering. De propaganda-aanvallen op internet en via sms’jes bevatten oproepen tot geweld en gewapend verzet. Deze berichten worden zelfs op televisie en via andere media verspreid. Estland is zeer kwetsbaar voor cyberaanvallen, omdat het een e-regering en een e-overheid heeft en dit jaar zelfs de primeur had van e-verkiezingen.</p>
      <p sl="et">De cyberaanvallen in Estland moeten een waarschuwing zijn voor heel Europa. In de 21ste eeuw is dit gevaar een bedreiging voor alle landen. Wij moeten serieus overwegen hoe wij onszelf kunnen beschermen en dit moeten wij samen doen. Dit is de eerste cyberoorlog in de geschiedenis, die duidelijk bedoeld is om het functioneren van een soevereine lidstaat van de Europese Unie te belemmeren.</p>
      <p sl="et">Ten tweede: op een officiële persconferentie in Samara, waar de pers uit de hele wereld vertegenwoordigd was, sprak de Russische president de volgende woorden, ik citeer: "In Tallinn werden demonstranten niet alleen uiteengejaagd. Er werd ook een demonstrant gedood. Bovendien gaat het er niet zozeer om dat er een ongeluk plaatsvond," zei Poetin tegen de journalisten, "wij maken ons zorgen over iets anders, namelijk over het feit dat de persoon in kwestie geen enkele hulp kreeg toen hij gewond was." Volgens Poetin overleed Ganin in aanwezigheid van de politie.</p>
      <p sl="et">Dames en heren, dit is doelbewuste desinformatie. De 20-jarige Dmitri Ganin raakte tijdens de rellen inderdaad dodelijk gewond. Een strafrechtelijk onderzoek, dat in verband met Dmitri’s dood werd ingesteld, heeft echter aangetoond dat zijn dood geen verband hield met de activiteiten van de politie om de rust in Tallinn te handhaven. De politie vond Dmitri, die een steekwond had, op 27 april om ongeveer middernacht en belde om 00.26 uur een ambulance voor hem. De ambulance vetrok een minuut later en kwam om 00.32 uur ofwel vijf minuten later aan. Dmitri werd om 00.51 uur in het ziekenhuis opgenomen. Hij werd geopereerd en overleed om 2.00 uur in het ziekenhuis. Ik benadruk nogmaals: de ambulance arriveerde vijf minuten na het telefoontje van de politie en Dmitri overleed niet in aanwezigheid van de politie, maar in het ziekenhuis.</p>
    </intervention>
    <intervention id="2-355" speaker_id="28358" name="Konrad Szymański" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, commissaris, de recente spanningen met Rusland betreffende de handelsdiscriminatie tegenover Polen en de inmenging van Rusland in de interne aangelegenheden van een onafhankelijke staat, Estland, zijn wellicht het beste bewijs van de huidige mechanismen en machtsverhoudingen die de basis vormen van de Europese samenwerking op het vlak van buitenlands beleid.</p>
      <p sl="pl">Het was onze morele plicht om solidariteit te tonen met Estland. Een dergelijke solidariteit is echter ook in ons eigen politiek belang. De recente incidenten tussen de Unie en Rusland waren een belangrijke investering in de toekomst van de Europese Unie, een investering die van veel groter belang is dan verdere institutionele hervormingen.</p>
      <p sl="pl">Dankzij de vooruitziende houding van de voorzitter van de Commissie en van de voorzitter van de Raad, heeft de Europese Unie eindelijk gekregen waar ze recht op had. Ik ben ervan overtuigd dat ik namens vele burgers uit Polen en Midden-Europa spreek wanneer ik de volgende woorden tot de heer Barroso en mevrouw Merkel richt: hartelijk dank!</p>
    </intervention>
    <intervention id="2-356" speaker_id="28321" name="Satu Hassi" is_mep="True" mode="spoken">
      <p sl="fi">namens de Verts/ALE-Fractie. – Mijnheer de Voorzitter, dames en heren, het is belangrijk onderscheid te maken tussen de Russischtalige bevolking van Estland en het beleid van Rusland. De Russischtaligen in Estland moeten dezelfde burger- en mensenrechten hebben als anderen, maar de problemen en meningsverschillen geven Rusland niet het recht zich met de aangelegenheden van Estland te bemoeien, zoals het deed met de eis dat de Estse regering moet aftreden. Niemand gelooft dat de autoriteiten in Moskou niet in staat waren de intimidatie van en het geweld tegen de ambassadrice en de ambassade van Estland te voorkomen, terwijl, precies zoals de commissaris zei, activisten van de oppositie werden belet om naar de demonstratie in Samara te reizen. Het conflict om het standbeeld heeft twee verschillende interpretaties van de geschiedenis aan het licht gebracht. Het is waar dat het Rode Leger een belangrijke rol heeft gespeeld in de bevrijding van Europa van het nazisme, maar het is ook waar dat hetzelfde leger na de oorlog een bezettingsleger werd in Estland en veel andere landen.</p>
      <p sl="fi">De gebeurtenissen hebben duidelijk aangetoond hoe slecht de Russischtalige bevolking in de Estse samenleving is geïntegreerd. Het is de niet altijd eenvoudige taak van de Estse regering en samenleving een constructieve manier te vinden om deze problemen op te lossen. Het is de plicht van de politie om de orde te handhaven, maar de beschuldigingen dat de politie buitensporig hard is opgetreden, moeten objectief en eerlijk worden onderzocht. Rusland lijkt moeilijk te begrijpen dat Estland en de andere Oostzeestaten feitelijk soevereine staten zijn. Wij moeten Estland onze solidariteit betuigen. De lidstaten van de Europese Unie moeten Estland helpen uit te zoeken waar de aanvallen op de websites van de Estse autoriteiten vandaan kwamen.</p>
      <a text="(Applaus)"/>
    </intervention>
    <intervention id="2-357" speaker_id="28134" name="Eva-Britt Svensson" is_mep="True" mode="spoken">
      <p sl="sv">namens de GUE/NGL-Fractie. – De GUE/NGL-Fractie betreurt uiteraard de buitenproportionele reacties in Rusland en wij eisen natuurlijk dat Rusland zijn internationale verplichtingen krachtens de Conventie van Wenen nakomt.</p>
      <p sl="sv">Dit gezegd zijnde, moet tevens het volgende worden vastgesteld: geen der partijen is gediend met een escalatie van het conflict, die kan voortvloeien uit handelingen of ongenuanceerde resoluties en verklaringen. Handreikingen en een dialoog tussen partijen is beter dan het bouwen van muren en het opwerpen van barrières. Het staat ook buiten kijf dat de discriminatie en de beperking van mensenrechten waaraan de Russischtalige bevolking van Estland wordt blootgesteld, de voornaamste kweekplaats van conflicten is. De verantwoordelijkheid voor het onderhavige conflict berust ook bij de regering van Estland, die de burgerrechten van de Russischtalige bevolking niet respecteert. De regering is er verantwoordelijk voor dat er voorafgaand aan de verplaatsing van het monument geen dialoog is gevoerd met de inwoners van Tallinn en dat men geen aandacht heeft geschonken aan de betekenis die het monument voor zeer veel mensen heeft als een belangrijke herinnering aan al degenen die het leven hebben verloren in de strijd tegen het nazisme en fascisme.</p>
      <p sl="sv">Betreurenswaardig is ook de escalatie van het conflict, die het gevolg was van het feit dat de Estse autoriteiten geen vreedzame demonstraties toestonden, en de verdere escalatie die voortvloeide uit het optreden van de Estse politie tegen de demonstranten. De Estse maatregel tot het verwijderen van een antinazistisch monument en van de stoffelijke resten van soldaten die in de strijd tegen de troepen van Hitler zijn gesneuveld, wordt als een provocatie opgevat door al degenen die vinden dat de strijd tegen het nazisme in de toekomst gememoreerd moet blijven. Niemand heeft het recht om de geschiedenis te herschrijven, en politieke opvattingen mogen geen hindernis vormen voor een serieuze analyse van en inzicht in de manier waarop conflicten ontstaan. Alleen op die manier kunnen we in de toekomst conflicten oplossen.</p>
    </intervention>
    <intervention id="2-358" speaker_id="1429" name="Christopher Beazley" is_mep="True" mode="spoken">
      <p sl="en">Mijnheer de Voorzitter, ik ben het niet eens met de manier waarop de vorige spreekster het verplaatsen van een oorlogsmonument naar een militaire begraafplaats interpreteert. Dit lijkt me toch werkelijk de correcte procedure. De Estse regering heeft het volste recht om daartoe te beslissen. Zoals u zelf al zei, commissaris, is dit gebruikt als voorwendsel voor een conflict, niet tussen Rusland en Estland, maar tussen Rusland en de EU. Commissievoorzitter Barroso heeft in Samara heel goed verwoord dat we volledig solidair zijn met Estland. Dat geldt trouwens ook voor Polen, de Tsjechische Republiek en mijn eigen land, want ook onze ambassadeur is lastiggevallen door Nashi , een organisatie waar president Poetin zich nauwelijks van distantieert.</p>
      <p sl="en">We krijgen voortdurend te horen dat we de situatie, die we niet zelf hebben gecreëerd, moeten de-escaleren. Commissaris, zou u in uw antwoord iets kunnen zeggen over de WTO-onderhandelingen waar u naar verwees. Kunnen we wel blijven onderhandelen over toetreding met een land dat, zoals de heer Savi zei, zich lijkt in te laten met het verstoren van elektronische communicatie, van het banksysteem, kortom, van onze eigen veiligheid? We moeten absoluut een duidelijk signaal afgeven aan president Poetin. Uiteraard willen we deze onderhandelingen voortzetten, maar we kunnen dit pas doen wanneer de cyberaanvallen stoppen.</p>
    </intervention>
    <intervention id="2-359" speaker_id="28980" name="Andres Tarand" is_mep="True" mode="spoken">
      <p sl="et">Sta mij toe de vertegenwoordigers van de Commissie en alle lidstaten in dit Parlement van harte te bedanken voor de door hun landen betuigde solidariteit met en steun aan Estland.</p>
      <p sl="et">Ik zal niet uitweiden over de gebeurtenissen die in Tallinn plaatsvonden, die worden in de resolutie namelijk al gedetailleerd beschreven, maar ik wil de nadruk leggen op de manier waarop Rusland voor propagandadoeleinden een valse voorstelling van zaken heeft gegeven. Zoals mijn collega, de heer Savi, al opmerkte met betrekking tot de dood van de enige jongeman die het leven liet, verspreidden zogenaamde ooggetuigen de volgende ochtend in Tallinn een versie van het verhaal waarin het slachtoffer naast het Dramatheater was overleden ten gevolge van slagen van gummiknuppels van de politie. Aangezien de locatie onjuist was en de dood in feite het gevolg was van een steekwond, verdween in de versie van Moskou geleidelijk de schuld van de politie en beweerde president Poetin tegen de leiders van de Europese Unie, die in Samara bijeen waren, dat er opzettelijk geen ambulance kwam om het slachtoffer te helpen. Ik controleerde de feiten direct op zondagavond bij de minister van Binnenlandse Zaken, die zei dat de ambulance binnen vijf minuten ter plaatse was.</p>
      <p sl="et">Deze leugen is dus twee keer in dit Parlement weerlegd, maar toch moest ik de feiten nogmaals onderstrepen, omdat hier morgen waarschijnlijk ook weer valse berichten rond zullen gaan. Een volledig nieuwe zaak is echter de cyberoorlog, die in de wereldpers veel aandacht heeft gekregen.</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-360" speaker_id="28620" name="Georgs Andrejevs" is_mep="True" mode="spoken">
      <p sl="en">Mijnheer de Voorzitter, ik wil even de historische achtergrond van de recente rellen en gewelddadige demonstraties in Estland onder uw aandacht brengen. De Europese Unie moet begrijpen dat het communistische regime tijdens de vijftig jaar durende sovjetbezetting talloze misdaden heeft begaan tegen de bevolkingen van de Oostzeestaten. Honderdduizenden arbeidsmigranten zijn overgebracht naar het grondgebied van deze bezette landen, die voorheen onafhankelijk waren en lid waren van de Volkenbond. Deze migratie leidde er bijna toe dat Esten en Letten minderheden werden in hun eigen land.</p>
      <p sl="en">Onder sterke druk van de internationale gemeenschap, waaronder de Europese instellingen, zijn Estland en Letland ermee akkoord gegaan om deze honderdduizenden buitenlanders op te nemen in hun samenlevingen. Integratie moet echter van twee kanten komen en uit de recente ontwikkelingen in Estland blijkt dat de trend omgekeerd is. De vroegere sovjetsentimenten zijn vervangen door de nieuwe imperialistische benadering van Rusland. Bovendien vormden jongeren het middelpunt van de recente onlusten in Estland, terwijl de hoop op integratie en loyaliteit met name op hen is gericht. Dit is zeer alarmerend en geeft ons stof tot nadenken.</p>
    </intervention>
    <intervention id="2-361" speaker_id="28617" name="Inese Vaidere" is_mep="True" mode="spoken">
      <p sl="lv">Dames en heren, de gebeurtenissen in Estland hebben verscheidene zaken aan het licht gebracht die belangrijk zijn voor Europa:</p>
      <p sl="lv">1) Rusland heeft zijn ambities met betrekking tot de Oostzeestaten nog niet opgegeven en probeert de verdeel-en-heersstrategie toe te passen.</p>
      <p sl="lv">2) Wij moeten Rusland erop wijzen dat het moet erkennen dat de Oostzeestaten bezet zijn geweest, omdat een verschil in interpretatie van de geschiedenis onvermijdelijk zal leiden tot gelijksoortige conflicten in de toekomst.</p>
      <p sl="lv">3) Zoals Finland in 1939, verloor het kleine Estland ondanks de aanvallen van de "naburige beer" niet de moed, behield het zijn waardigheid, had succes en kreeg de steun van de Europese landen.</p>
      <p sl="lv">4) Rusland is alleen gevoelig voor een krachtige en vastberaden houding. Het doen van concessies wordt gezien als een teken van zwakte en daarom wil ik de Commissie en kanselier Merkel van het Duitse voorzitterschap bedanken voor hun inzicht in de gebeurtenissen en hun solidariteit door tegen Rusland met één Europese stem te spreken. Ik wil ook zeggen dat ik ervan overtuigd ben dat deze tactiek ons in de toekomst geen windeieren zal leggen.</p>
    </intervention>
    <intervention id="2-362" speaker_id="28619" name="Tatjana Ždanoka" is_mep="True" mode="spoken">
      <p sl="en">Mijnheer de Voorzitter, ik heb zeer aandachtig naar de commissaris geluisterd, maar ik ben het niet met haar eens dat deze kwestie gewoon een geschil zou zijn tussen Rusland en Estland. Bovendien zie ik met verbazing hoe dit conflict nu een zaak wordt van betrekkingen tussen de Europese Unie en Rusland. Het gaat immers om een interetnisch conflict tussen minderheden en meerderheden met fundamentele meningsverschillen over de geschiedenis.</p>
      <p sl="en">Ik vertegenwoordig de Russischtalige minderheid in Letland en heb al meermaals te kennen gegeven dat we niet gegijzeld wensen te worden door geopolitieke spelletjes. Helaas werden de Russischtaligen in Estland en Letland in de greep gehouden door de eerste Koude Oorlog. Zij kregen immers geen burgerrechten en hun taal werd niet erkend als officiële taal in de landen waar ze een belangrijke minderheid vormden. Nu dreigen we helaas de gijzelaars te worden van de nieuwe Koude Oorlog. We zien in dit Huis dan ook gedrag dat sterk lijkt op dat van de Koude Oorlog.</p>
      <p sl="en">Solidariteit gaat niet samen met het schenden van mensenrechten. Enkele internationale organisaties hebben echter wel degelijk melding gemaakt van mensenrechtenschendingen tijdens de recente gebeurtenissen in Estland.</p>
    </intervention>
    <intervention id="2-363" speaker_id="28584" name="Georgios Toussas" is_mep="True" mode="spoken">
      <p sl="el">Het conflict tussen Estland en Rusland gaat niet over een bronzen beeld, maar is een provocerende poging om de geschiedenis te vervalsen. Daarmee wordt de nagedachtenis besmeurd van miljoenen strijders, die hun levens hebben gegeven voor de overwinning op het fascisme.</p>
      <p sl="el">Met het debat in het Europees Parlement, dat tijdens de vorige vergaderperiode in Brussel plaatsvond, en de aanneming van de resolutie waarin solidariteit wordt betuigd met de Estse regering, wordt bewust politieke steun gegeven aan de vervalsing van de geschiedenis en de wederopstanding van het fascisme in de Oostzeestaten en elders.</p>
      <p sl="el">Wij hebben herhaaldelijk, aan de hand van iedereen bekende gegevens, het feit aan de kaak gesteld dat sinds 1991 in Estland, Letland en Litouwen systematische pogingen worden gedaan om de collaborateurs van de SS en het Duits fascisme te rehabiliteren. Tegelijkertijd is men toen begonnen met het neerhalen van de monumenten van het Rode Leger. In juli 2004 werd het monument van de Estse antifascist Lembit Pärn naar beneden gehaald en een monument opgericht voor de Waffen-SS officier Alfons Rebane.</p>
      <p sl="el">In Letland werden in het concentratiekamp van Salaspils 100 000 volwassenen en 4 000 kinderen vermoord. Dat kamp kreeg van de regering de naam van "heropvoedings- en werkkamp". In Roemenië werd de collaborateur van het nazistische Duitsland, premier Ion Antonescu, vrijgesproken van oorlogsmisdaden.</p>
      <p sl="el">In de Oostzeestaten ontvangen moordenaars en folteraars van de Waffen-SS pensioenuitkeringen en worden ze beschouwd als vrijheidsstrijders. Op al hetgeen de Europese afgevaardigden van de Communistische Partij van Griekenland met hun vragen aan de kaak hebben gesteld, antwoordt de Raad met zwijgen.</p>
      <p sl="el">Wij zijn daar niet verbaasd over. Het fascisme is een echt kind van het kapitalisme. Wij zijn het niet met Poetin eens, maar wij vragen ons wel af waarom u zo provocerend bent door de nagedachtenis van 20 miljoen doden gewoon uit te wissen. En dan dringt u aan op de eerbiediging van de internationale verdragen!</p>
      <p sl="el">U vervalst de geschiedenis, maar feiten kun je niet veranderen. De historische waarheid zegt dat het Rode Leger, met de communisten, de Sovjet-Unie, als voortrekkers, in Oost- en Midden-Europa het fascisme versloeg en de rode vlag met de hamer en sikkel hees op de Reichstag.</p>
      <p sl="el">Dat is – en blijft – de enige nachtmerrie, die voor eeuwig de nederlaag zal markeren van degenen die droomden van wereldheerschappij …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-364" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, helaas wil Rusland maar niet begrijpen dat de geopolitieke realiteit in het zogeheten nabije buitenland is veranderd. Gedurende het grootste deel van de vorige eeuw heeft het van de Kaukasus tot Oekraïne de vlag gezwaaid, maar die tijd is voorbij. De Oostzeestaten zijn nu ook trotse, onafhankelijke EU-lidstaten. Het is daarom terecht dat de EU en de NAVO, waar deze landen zich bij hebben aangesloten, zich volledig solidair tonen wanneer Rusland probeert het kleinste land, Estland, te intimideren in verband met een volledig soevereine, interne aangelegenheid van die nieuwe onafhankelijke republiek.</p>
      <p sl="en">We kunnen ons afvragen of het politiek gezien wel zo verstandig was om het standbeeld van de sovjetbevrijder te verplaatsen. Gelukkig kom ik uit een land dat, anders dan deze landen, nooit gebukt is gegaan onder de brute stalinistische invasie en annexatie. We moeten begrijpen dat de meeste Esten de Sovjets niet beschouwen als bevrijders, maar als tirannen, die een einde hebben gemaakt aan de onafhankelijkheid en de vrijheid die ze genoten tijdens het interbellum.</p>
      <p sl="en">De verplaatsing van het standbeeld en de gesneuvelde Russische soldaten is volgens internationaal recht verlopen. De resoluties in de Doema die de Estse regering opriepen om af te treden, waren dan ook absoluut onterecht. Dit geldt eveneens voor de daaropvolgende gewelddadige demonstraties, de cyberaanvallen op het moderne e-governmentsysteem van Estland en de ongehoorde inzet van Nashi . Deze extreem nationalistische organisatie is gebruikt om de Estse ambassade te belagen, wat een schending van de conventies van Wenen inhoudt. Tegen de Britse ambassadeur, Anthony Brenton, is een soortgelijke strategie ingezet, nadat hij vorig jaar aanwezig was bij de demonstratie van Kasparov.</p>
      <p sl="en">Om na de top goede betrekkingen op te kunnen bouwen met de EU als geheel en te kunnen onderhandelen over een nieuwe partnerschaps- en samenwerkingsovereenkomst, moet Rusland inzien dat het alle EU-lidstaten op gelijke voet moet behandelen.</p>
      <p sl="en">President Poetin had ooit knusse bilaterale onderonsjes met voormalig kanselier Schröder, waar hij hem na zijn pensioen rijkelijk voor heeft beloond met een luizenbaantje. Die tijden zijn echter voorgoed voorbij. De nieuwe EU-leiders, zoals Sarkozy en Merkel, zullen zich in de toekomst veel harder opstellen tegenover Rusland.</p>
      <a text="(Applaus)"/>
    </intervention>
    <intervention id="2-365" speaker_id="37200" name="Katrin Saks" is_mep="True" mode="spoken">
      <p sl="et">Dames en heren, ik dank u voor uw duidelijke boodschap dat Rusland Estland niet moet behandelen als zijn provincie of deelrepubliek.</p>
      <p sl="et">De Bronzen Soldaat was slechts een voorwendsel. Als die er niet geweest was, dan was er wel iets anders gevonden, mogelijk ergens anders. Dit was een poging een kloof te creëren, niet alleen in Estland, maar ook in de Europese Unie; een poging van Rusland om instabiliteit te veroorzaken die grotere bemoeienis zou rechtvaardigen en om de directe aandacht af te leiden van de monumenten die het zelf heeft verplaatst.</p>
      <p sl="et">Als voormalig minister van Bevolking en Etnische Zaken kan ik bevestigen dat dit geen etnisch conflict was, dus geen conflict tussen Esten en Russen. Hoewel wij in veel opzichten verschillende standpunten over de geschiedenis en haar symbolen innemen, kan ik u verzekeren dat de enkele duizenden jongeren die rellen schopten niet de Russische minderheid in Estland vertegenwoordigen. Degenen die de straat op gingen, riepen: "Rossija, Rossija".</p>
      <p sl="et">Wij zijn trots op onze Russen die Estland als hun thuis zien en wij zullen er alles aan doen om de 'huisvrede' te herstellen. Wij kunnen het verleden niet veranderen en het is onwaarschijnlijk dat wij de houding ten opzichte van de geschiedenis kunnen veranderen, maar wij kunnen wel een gemeenschappelijke visie voor de toekomst ontwikkelen. Een groot deel van de bevolking schaart zich vandaag de dag achter het standpunt 'verschillend verleden, gemeenschappelijke toekomst'.</p>
    </intervention>
    <intervention id="2-366" speaker_id="28262" name="Henrik Lax" is_mep="True" mode="spoken">
      <p sl="sv">De rellen in verband met de verplaatsing van de bronzen soldaat in Tallinn waren schokkend voor allen die zich hebben ingespannen voor de integratie van de Russischtalige bevolking in de Estse samenleving en voor een nauwere saamhorigheid tussen de bevolkingsgroepen in Estland. Estland heeft nu alle steun en alle solidariteit van de EU en haar lidstaten nodig om deze terugslag te kunnen omzetten in een harmonisatie van de relaties tussen de taalgroepen in het land en in een stabilisatie van de hele samenleving. Estland moet niet worden blootgesteld aan ongepaste pressie en inmenging van Russische zijde. Dat is belangrijk voor de hele Europese Unie.</p>
      <p sl="sv">Estland beschikt over rijke tradities en over de voorwaarden om hierin te slagen. Reeds in 1920 kreeg de Russischtalige minderheid een sterke positie in de eerste grondwet van Estland. Het zou nu een belangrijke stap zijn om een Russischtalig Ests tv-kanaal op te zetten. Vandaag de dag zijn te veel Russischtaligen overgeleverd aan eenzijdige informatie uit Rusland.</p>
    </intervention>
    <intervention id="2-367" speaker_id="28356" name="Wojciech Roszkowski" is_mep="True" mode="spoken">
      <p sl="pl">Mijnheer de Voorzitter, laten we deze kwestie in een breder perspectief plaatsen. De recente top tussen de Europese Unie en Rusland in Samara heeft geleid tot een ommekeer in onze wederzijdse betrekkingen. De nieuwe lidstaten van de Europese Unie hebben immers aan den lijve ondervonden dat er wel degelijk solidariteit bestaat in de Europese Unie. We zijn hiervoor dank verschuldigd aan de voorzitter van de Raad en aan de voorzitter van de Commissie.</p>
      <p sl="pl">Het is teleurstellend dat er tijdens de onderhandelingen geen vooruitgang is geboekt. Toch zouden we de top in Samara als positief moeten beoordelen, aangezien de ontwikkeling van de relaties tussen de Europese Unie en Rusland afhankelijk is van de vraag of Rusland de soevereiniteit van de afzonderlijke EU-lidstaten respecteert en of het land afstand doet van zijn tactiek om politieke druk uit te oefenen met economische instrumenten of door het gebruik van informatietechnologie.</p>
      <p sl="pl">Helaas weigert de Russische overheid dat te aanvaarden. De cyberaanvallen op Estland gaan verder. Het embargo op Pools vlees is nog steeds van kracht. De sporen die door de moordenaars van Alexander Litvinenko zijn achtergelaten, leiden naar Moskou. Het enige wat de Europese Unie kan doen, is Rusland onder druk blijven zetten.</p>
      <p sl="pl">We zullen het hedendaagse Rusland echter nooit begrijpen zonder rekening te houden met de houding van dat land tegenover zijn eigen verleden. Als de Europese Unie een duurzame en constructieve relatie met Rusland wil opbouwen, moet ze een gemeenschappelijke visie op dat verleden ontwikkelen. Met het oog hierop zou het nuttig zijn om een soort "Waarheids- en verzoeningshandvest" in het leven te roepen.</p>
    </intervention>
    <intervention id="2-368" speaker_id="28125" name="Anna Ibrisagic" is_mep="True" mode="spoken">
      <p sl="sv">Volgens mij is het voor iedereen volstrekt duidelijk wat er sinds april van dit jaar gebeurd is in Tallinn. Ik ben er echter niet zeker van of iedereen begrijpt wat dat betekent. De eerdere discussies over dit thema in het Parlement duiden erop dat niet iedereen begrijpt waarom sommigen zo heftig gereageerd hebben. Staat u mij toe dit nader uit te leggen.</p>
      <p sl="sv">Reeds bij de benoeming van Poetin tot president gaf hij aan dat hij al het mogelijke zou doen om Rusland zijn voormalige militaire kracht terug te geven, plus de macht die het land volgens hem toekomt. Als ik mij goed herinner, heeft alleen een Franse krant deze signalen vanuit Rusland direct opgevangen. De overige media zagen ze niet. Degenen van ons die Russisch spreken en ervaring hebben met het leven nabij of onder Rusland, begrepen het wel. In de loop der jaren is het echter steeds duidelijker geworden dat de ontwikkeling in Rusland de verkeerde kant opgaat, zowel op het punt van de mensenrechten als wat de onafhankelijkheid van de media en politieke vrijheid betreft. Otto von Habsburg, een van de meest gerespecteerde politieke persoonlijkheden in Europa, beschreef het als de weg terug naar het Stalintijdperk. Hij is nu 95 jaar oud, hij kan het in perspectief zien, hij herinnert het zich nog, maar anderen lijken het te zijn vergeten. Ook in het Europees Parlement zijn er leden die zich niets meer lijken te herinneren van de beproevingen waaraan de Oost-Europese staten zijn blootgesteld op hun weg naar vrijheid, zelfstandigheid en onafhankelijkheid. Men lijkt zich niets te herinneren van al de bedreigingen en boycotacties, de inmengingen in de interne aangelegenheden van andere landen en de chantage door middel van uitgestelde energieleveranties. Sommige van deze gebeurtenissen hebben heel recent plaatsgevonden en doen zich op dit moment voor in een aantal van de landen die ik zou willen aanduiden als het nieuwe Europa.</p>
      <p sl="sv">Sommigen in het oude Europa lijken echter hun historische les te zijn vergeten – dat we alleen door een gemeenschappelijk buitenlands beleid en solidariteit en met één stem de vrede kunnen verdedigen. Het gaat hier niet om een monument in Tallinn. Dit debat gaat om Europa en de Europese soevereiniteit en onafhankelijkheid.</p>
    </intervention>
    <intervention id="2-369" speaker_id="28615" name="Roberts Zīle" is_mep="True" mode="spoken">
      <p sl="lv">Mijnheer de Voorzitter, mevrouw de commissaris, allereerst wil ik de heer Barroso bedanken voor het feit dat hij in Samara heeft gezegd dat een probleem dat een lidstaat met Rusland heeft, ook de allerkleinste lidstaat, ook een probleem is dat de Europese Unie met Rusland heeft. Dat was een grote steun voor de lidstaten, de nieuwe lidstaten en vooral Estland. Ook voor de politici die nu even hun roze bril hebben afgezet wat de betrekkingen met Rusland aangaat, is het belangrijk te begrijpen dat er incidenten zullen blijven plaatsvinden waarbij Rusland wil aantonen dat er nog steeds sprake is van het echte oude Europa en de gebieden aan zijn grenzen, die volgens Rusland door verschillende gebeurtenissen toevallig en tijdelijk deel zijn gaan uitmaken van de Europese Unie. Rusland zal de eenheid van de Europese Unie op de proef blijven stellen en tegelijkertijd nieuwe virtuele wapens uittesten, die in de moderne samenleving enorme schade kunnen aanrichten. De vraag is dus of de Europese Unie wacht totdat het verwikkeld raakt in meer problemen met een van haar lidstaten die tot de voormalige Sovjet-Unie behoorden, of dat zij in staat is Rusland de eisen op te leggen waaraan elk land moet voldoen om een democratisch en toekomstig lid van een partnerschap te worden. Dank u wel.</p>
    </intervention>
    <intervention id="2-370" speaker_id="28616" name="Ģirts Valdis Kristovskis" is_mep="True" mode="spoken">
      <p sl="lv">Mevrouw de commissaris, dames en heren, het is zeer belangrijk dat Europa niet alleen solidariteit betuigt, maar ook de werkelijke redenen kent van de gebeurtenissen die in Estland plaatsvonden. Europa moet absoluut begrijpen dat er in Estland een botsing plaatsvond tussen de westerse democratie en de oude, totalitaire Sovjetideologieën. Met de onderkenning hiervan moet Europa resoluut de geschiedkundige interpretaties uit het totalitaire tijdperk van de Sovjet-Unie van de hand wijzen. Europa moet de verwijdering bevorderen van Sovjetsymbolen die kwetsend zijn voor volken die door de Sovjet-Unie werden geknecht. Europa moet deelnemen aan het verspreiden van de historische waarheid in de bezette Oostzeestaten en elders in Oost-Europa. Dit kan een voorwaarde zijn voor de verzoening van vertegenwoordigers van verschillende ideologieën en voor de toekomstige integratie in de gebieden die vroeger door de Sovjet-Unie werden bezet. Dit is ook een gezamenlijk probleem voor heel Europa. Ik wil vooral benadrukken dat het Europees Parlement van nu af aan actief moet deelnemen aan het bereiken van de doelen betreffende de waarheid en de rechtsstaat. Dank u wel.</p>
    </intervention>
    <intervention id="2-371" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">lid van de Commissie . Mijnheer de Voorzitter, uit deze discussie blijkt duidelijk dat het sleutelwoord 'solidariteit' is. Ik wil de sprekers bedanken voor hun woorden van dank.</p>
      <p sl="en">Met name voorzitter Barroso had niet duidelijker kunnen zijn. Velen onder u weten wat hij heeft gezegd. Zijn standpunt is dat een aanval op één lidstaat, in dit geval Estland, neerkomt op een aanval op de gehele Europese Unie. Dit was een zeer krachtige verklaring, waaruit ook blijkt dat een beleid van divide et impera niet werkt, zolang Europa met één stem spreekt.</p>
      <p sl="en">Dat waren de belangrijkste punten en de belangrijkste lessen die we uit deze kwestie hebben kunnen trekken. We hebben hier tijdens onze ontmoeting dan ook lang en breed over gesproken, waarbij we voortdurend hebben herhaald dat de EU nu 27 lidstaten telt en dat we solidair zullen blijven.</p>
      <p sl="en">In verband met toetreding tot de WTO hebben beide partijen in Samara erkend dat onze economische en handelsbetrekkingen belangrijker en intensiever zijn dan ooit tevoren. Het was dan ook bemoedigend om van Russische zijde te horen dat men vaart wil zetten achter het toetredingsproces. Dit is bemoedigend omdat het in ons belang is om Rusland te betrekken bij een gereguleerd systeem waar het zich aan moet houden. Dit is van groot belang.</p>
      <p sl="en">Wat de cyberaanvallen betreft is de Raad nu aan zet om zich te buigen over de mededeling van de Commissie, waarin we een specifieke paragraaf over cyberterrorisme hebben opgenomen. Ik stel vast dat er in dit Huis grote consensus bestaat om werk te maken van solidariteit.</p>
      <a text="(Applaus)"/>
    </intervention>
    <intervention id="2-372" speaker_id="28380" name="De Voorzitter" is_mep="True" mode="spoken">
      <p sl="nl">Er zijn zeven ontwerpresoluties ingediend, overeenkomstig artikel 103, lid 2, van het Reglement .</p>
      <p sl="nl">Het debat is gesloten.</p>
      <p sl="nl">De stemming vindt donderdag 24 mei plaats.</p>
    </intervention>
  </section>
  <section id="creitem30" title="19. Jaarverslag 2005 over het GBVB (debat)">
    <intervention id="2-374" speaker_id="28380" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0130/2007) van Elmar Brok, namens de Commissie buitenlandse zaken, over het jaarlijkse verslag van de Raad aan het Europees Parlement over de voornaamste aspecten en fundamentele keuzes van het GBVB, met inbegrip van de financiële gevolgen ervan voor de algemene begroting van de Europese Unie – 2005 (2006/2217(INI)).</p>
    </intervention>
    <intervention id="2-375" speaker_id="1263" name="Elmar Brok" is_mep="True" mode="spoken" role="rapporteur">
      <p sl="de">Mijnheer de Voorzitter, mevrouw de commissaris, dames en heren, daar wij vandaag zonder de Raad debatteren over het jaarlijkse verslag van de Raad over het GBVB, ben ik de Commissie en commissaris Ferrero-Waldner des te dankbaarder voor haar aanwezigheid hier. Het zegt zeker iets over het Europees Parlement, dat het enige officiële verslag inzake het gemeenschappelijk buitenlands en veiligheidsbeleid in de avond wordt behandeld.</p>
      <p sl="de">Mijns inziens is de samenwerking met de Commissie op het gebied van het gemeenschappelijk buitenlands en veiligheidsbeleid de afgelopen jaren en met name de in periode die wij nu beoordelen, zeer goed verlopen. Dat geldt eveneens voor de samenwerking met de Raad op vele gebieden.</p>
      <p sl="de">Wij hebben in deze periode aanzienlijke vooruitgang geboekt ten aanzien van de ontwikkeling van het nabuurschapsbeleid en het beleid met betrekking tot de Balkan; wij zijn eveneens steeds beter in staat ons te positioneren op het gebied van het veiligheids- en defensiebeleid, zodat de Europese Unie vandaag de dag meer taken vervult dan we tien of vijf jaar geleden voor mogelijk hadden gehouden. Hierdoor is de Europese Unie nu voor het eerst in staat – of het nu gaat om het Midden-Oosten of Iran – om ook andere landen voor onze strategie te mobiliseren, waarmee preventie, civiel crisismanagement en militaire capaciteiten worden gecombineerd en niet uitsluitend op militaire kracht wordt vertrouwd, en het idee van soft power van de Europese Unie dus meer en meer een wereldwijde norm wordt; dat mogen we eveneens als een succes beschouwen.</p>
      <p sl="de">Tegelijkertijd moeten wij ons afvragen of wij in staat zijn om met de vooruitgang die we hebben geboekt, de uitdagingen die zich voordoen volledig het hoofd te bieden. Laat u mij derhalve opmerken dat de verwezenlijking van het Grondwettelijk Verdrag met name op het gebied van het buitenlands en veiligheidsbeleid van essentieel belang is, ook voor ons eigen voortbestaan. Om die reden moeten wij, juist met het oog op deze kwestie en op de komende dagen en weken waarin wij ons voorbereiden op de volgende Intergouvernementele Conferentie, duidelijk maken dat dit een van de onmisbare onderdelen van het Grondwettelijk Verdrag is, aangezien wij onze capaciteiten coherenter vorm moeten geven, zoals wij en de Commissie van mening zijn.</p>
      <p sl="de">Mijns inziens is het belangrijk dat wij daarop vooruitlopend reeds enkele maatregelen nemen; ik wil er bijvoorbeeld bij de Commissie op aandringen om de uitbreiding van haar delegaties, die nu in 120 landen aanwezig zijn, zodanig aan te sturen dat de andere instellingen al gebruik kunnen maken van hun diensten voordat de Europese diplomatieke dienst die in het Grondwettelijk Verdrag is voorzien, is gerealiseerd. Aangezien de Raad vandaag niet aanwezig is en niet kan horen wat er wordt gezegd, kan ik eveneens opmerken dat dit een uitstekende gelegenheid zou zijn om te laten zien dat een dergelijke diplomatieke dienst ook in de toekomst onder verantwoordelijkheid van de Commissie zou moeten vallen en geen onafhankelijke instelling hoeft te worden. Wij zullen des te meer slagvaardigheid krijgen als wij in deze kwestie nu al een verstandig beleid van voldongen feiten volgen.</p>
      <p sl="de">De Europese Unie wordt in 120 landen vertegenwoordigd door delegaties van de Commissie en is met 20 procent van de wereldhandel wereldwijd de grootste handelsmogendheid; wij hebben een hoger bruto binnenlands product dan de Verenigde Staten – weliswaar niet per hoofd, maar wel in totaal – en als wij erin slagen dat in politieke taal om te zetten, in een taal waarin gesproken wordt vanuit een positie die minder gebaseerd is op militaire macht alleen dan op soft power , dan kunnen wij in de positie komen om het trans-Atlantisch verbond toe te rusten voor actie, en wel op gelijkwaardige basis, waarbij we als gelijkwaardige partners invloed uitoefenen, zoals we onlangs hebben gedaan bij de Trans-Atlantische Economische Overeenkomst, die voor ons een belangrijke stap vooruit betekende in de voortzetting van de betrekkingen met de Verenigde Staten, die onze bondgenoot en partner zijn en ook zullen blijven in de toekomst. Wij kunnen Rusland en Amerika niet op dezelfde afstand houden, integendeel, de VS zijn wat betreft hun waarden onze belangrijkste partner en dat moet duidelijk worden gemaakt als we het over dergelijke zaken hebben, zodat daarover geen misverstanden ontstaan.</p>
      <a text="(Applaus)"/>
      <p sl="de">Als het om dergelijke aangelegenheden gaat, is het al dan niet instemmen met het actuele regeringsbeleid bijzaak.</p>
      <p sl="de">Tegelijkertijd moeten wij echter beseffen dat wij een dergelijke mate van invloed alleen kunnen bereiken als we gezamenlijk optreden. Solidariteit betekent dat wij ook solidair zijn met de buitenwereld. Ik wil de voorzitter van de Raad en het Duitse voorzitterschap van de Raad in zijn geheel ervoor danken dat ze de handen ineen hebben geslagen met de Commissie om dit in Samara te bewijzen, waar ze echt geen tijd verspild hebben en duidelijk hebben gemaakt dat ze zich niet uiteen laten drijven. Wij mogen niet toestaan dat Amerika ons verdeelt in een 'oud' en een 'nieuw' Europa, maar wij mogen evenmin toestaan dat ons buurland in het Oosten denkt dat het veiligheidsniveau per regio verschilt en dat het in bepaalde regio’s meer invloed kan hebben dan in andere. Iedere staat in Europa en over de hele wereld moet vrij zijn zelf te beslissen van welke bondgenoot en welke gemeenschap het deel wil uitmaken, en geen enkel buurland – hoe groot ook – mag proberen daar invloed op uit te oefenen om dit te veranderen. Dit idee – dat ieder land zelfstandig mag besluiten tot welke gemeenschap het wil behoren – is een wezenlijk aspect van de Helsinki-akkoorden van 1975. Desalniettemin moeten wij ons ervan bewust zijn dat dit grote buurland op het gebied van energie en ook op andere terreinen belangrijk is voor ons. Daarom moeten wij ervoor zorgen dat het strategisch partnerschap met Rusland wordt uitgebreid, omdat ik liever zie dat een dergelijk democratisch Rusland aan onze zijde staat dan aan de zijde van Iran.</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-376" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="de">lid van de Commissie . Mijnheer de Voorzitter, dames en heren, ik ben blij dat ik de gelegenheid heb met u allen over het verslag van de heer Brok te debatteren, ook al gebeurt dit op een tijdstip waarop menigeen wellicht liever zou slapen.</p>
      <p sl="de">Het gemeenschappelijk buitenlands en veiligheidsbeleid is een essentieel onderdeel van het Europees buitenlands beleid, waar de Commissie volgens de verdragen volledig bij betrokken dient te zijn; wij nemen deel aan discussies binnen alle relevantie instanties van de Raad, wij zijn permanent lid van de trojka, wij beheren en implementeren de begroting van het GBVB. Door alle maatregelen in het kader van de eerste pijler leveren wij eveneens een bijdrage aan de verwezenlijking van de doelstelling van het buitenlands beleid van de Europese Unie, en het is voor ons van doorslaggevend belang dat de Unie beschikt over een volledig geïntegreerd buitenlands beleid waarin zowel het gemeenschappelijk buitenlands en veiligheidsbeleid als de Gemeenschapsdimensie en daarmee de maatregelen van de lidstaten worden betrokken. Wij willen als het ware de tandwielen van een goed geoliede machine zijn.</p>
      <p sl="de">Ik wil kort enkele onderwerpen van dit uitgebreide verslag aansnijden.</p>
      <p sl="de">Ten aanzien van de dimensie van het buitenlands beleid in het Grondwettelijk Verdrag ben ik eveneens de mening toegedaan dat de tenuitvoerlegging ervan het GBVB efficiënter, coherenter en zichtbaarder zou maken. Desalniettemin mogen wij daaruit niet concluderen dat bepaalde zaken in de tussentijd niet verbeterd kunnen worden of reeds verbeterd zijn.</p>
      <p sl="de">Wat in dit verband telt is welke ontwikkelingen zich in de praktijk voordoen en wat daaruit voortvloeit, en in dat opzicht hebben aanmerkelijke verbeteringen plaatsgevonden. Onlangs nog hebben wij met tevredenheid vast kunnen stellen dat de samenwerking tussen Raad, lidstaten en Commissie is verbeterd; bij de afstemming van ons optreden en onze maatregelen bij de voorbereiding van een oplossing in de kwestie over de status van Kosovo, bij de intensivering van onze inspanningen om door middel van maatregelen ten aanzien van politie en justitie de rechtsstaat in Afghanistan te bevorderen, valt het politiewerk onder de verantwoordelijkheid van de Raad en zijn secretariaat-generaal, zijn wij verantwoordelijk voor het gerechtelijk systeem en worden militaire maatregelen onder auspiciën van de NAVO genomen. Andere voorbeelden zijn de ondersteuning van het vredesproces in het Midden-Oosten, waarbij de EU een missie heeft gestuurd ter ondersteuning van de grenscontroles aan de grensovergang bij Rafah, de bevordering van de hervorming van de veiligheidssector in de Democratische Republiek Congo en de financiering van de vredesoperaties in Somalië en Soedan in de vorm van de vredesfaciliteit voor Afrika, evenals de waarnemings- en bewakingsmissie in Atjeh.</p>
      <p sl="de">Door al deze dure, maar in politiek opzicht zeer belangrijke ondernemingen moeten wij de vereiste middelen niet alleen uit de begroting van het gemeenschappelijk buitenlands en veiligheidsbeleid halen, maar ook uit de Gemeenschapsinstrumenten, inclusief het nieuwe stabiliteitsinstrument, om onze doelstellingen te bereiken. Daar wil ik aan toevoegen dat met name het stabiliteitsinstrument in dat opzicht nu al een zeer flexibel instrument is gebleken, omdat wij daarmee de mogelijkheid hebben snel op crisissituaties te reageren en de vereiste capaciteiten op te bouwen.</p>
      <p sl="de">Als wij in crisissituaties en bij andere uitdagingen op het gebied van het buitenlands beleid samenwerken, bereiden wij in feite al de weg voor de toepassing van bepalingen ten aanzien van het buitenlands beleid in het Grondwettelijk Verdrag. Daarmee versterken wij tevens de rol van de Europese Unie in de wereld, zoals onze burgers willen en zoals terecht in het verslag wordt benadrukt.</p>
      <p sl="de">In het Europees buitenlands beleid speelt ook het Europees Parlement een zeer belangrijke rol en daarom hecht ik bijzonder veel waarde aan onze regelmatige uitwisselingen met u – hetzij in plenaire vergaderingen, hetzij in vergaderingen met uw commissies. Wij mogen daarbij nooit onze gemeenschappelijke uitdaging uit het oog verliezen, namelijk om onze invloed in de wereld beter te doen voelen.</p>
      <p sl="de">Zoals in het verslag wordt benadrukt, is het eveneens van belang dat het gemeenschappelijk buitenlands en veiligheidsbeleid adequaat wordt gefinancierd. De financiële middelen voor de nieuwe financiële periode zijn daarom aanzienlijk verhoogd, met name ten opzichte van andere beleidsterreinen. Wat betreft de begroting voor 2007 weten wij allemaal dat 2007 een uitzonderlijk jaar zal worden als het gaat om de eisen die aan de begroting zullen worden gesteld, waarbij de twee belangrijkste uitdagingen ongetwijfeld Kosovo en het vredesproces in het Midden-Oosten zijn. Zodra wij overeenstemming hebben bereikt over de definitieve status van Kosovo en een resolutie van de VN-Veiligheidsraad in New York wordt aangenomen, zal in Kosovo een grote, wellicht zelfs de grootste civiele EVDB-operatie worden opgestart, en de Commissie en de Raad zijn al hard bezig met de voorbereiding daarvan. Met betrekking tot het vredesproces in het Midden-Oosten moeten wij veiligstellen dat de hulp aan de Palestijnse bevolking wordt voortgezet.</p>
      <p sl="de">Indien aanvullende middelen voor de GBVB-begroting nodig zijn, moeten wij samen met het Parlement een geschikte oplossing vinden en daarbij rekening houden met de noodzaak om te kunnen reageren op onvoorziene crisissituaties op andere gebieden van het buitenlands beleid.</p>
      <p sl="de">Ik zou nu in kunnen gaan op de afzonderlijke kwesties, maar ik denk dat u er de voorkeur aan geeft dat ik mijn betoog voorlopig onderbreek en na het debat wellicht enkele specifieke vragen beantwoord.</p>
    </intervention>
    <intervention id="2-377" speaker_id="28548" name="Antonis Samaras" is_mep="True" mode="spoken" role="rapporteur voor advies van de Begrotingscommissie">
      <p sl="el">Mijnheer de Voorzitter, als lid van de Begrotingscommissie wil ik uiting geven aan mijn voldoening over het feit dat het hoofdstuk ‘gemeenschappelijk buitenlands en veiligheidsbeleid’ is versterkt met kredieten ten bedrage van bijna 1,8 miljard euro voor de periode 2007-2013. Dat is meer dan drie keer zoveel als in de vorige zevenjarige periode.</p>
      <p sl="el">Juist daarom zijn wij van mening dat deze positieve ontwikkeling gepaard moet gaan met krachtigere maatregelen voor parlementair toezicht en met een versterkte samenwerking van onze commissie met de Raad, zoals trouwens ook is voorzien in artikel 28 van het Verdrag betreffende de Europese Unie. Daarom is het mijn plicht om de ongerechtvaardigde afwezigheid van de Raad vanavond aan de kaak te stellen. Daar gaat een uiterst negatief signaal van uit.</p>
      <p sl="el">Ons standpunt is glashelder: wij aanvaarden geen jaarverslagen van de Raad die zich beperken tot uitsluitend een beschrijving achteraf (ex post) van het GBVB-optreden. Met de ondertekening van het nieuwe interinstitutioneel akkoord is de tijd gekomen dat de Raad ons informeert voordat hij definitieve besluiten neemt.</p>
      <p sl="el">Dergelijke essentiële begrotingsinformatie werd ons alleen recentelijk met betrekking tot Kosovo verschaft door de Duitse ambassadeur, en ik moet dan ook het initiatief van deze ambassadeur toejuichen, in de hoop dat deze verbetering niet eenmalig was en dat wij regelmatig worden geïnformeerd.</p>
      <p sl="el">Nog twee punten. Ten eerste zijn wij ongerust over het feit dat het tot op de dag van vandaag onmogelijk was om een beoordeling te maken van het zogenaamde gemengd GBVB-optreden, waar zowel uitgaven voor niet-militair optreden als uitgaven met militaire of defensie-implicaties mee gemoeid zijn, en ten tweede moet ik onderstrepen dat het volgens ons noodzakelijk is ook de speciale gezanten van de Europese Unie op te nemen in de GBVB-begroting, en dus criteria vast te stellen voor hun aanstelling en beoordeling.</p>
    </intervention>
    <intervention id="2-378" speaker_id="23780" name="Bogdan Klich" is_mep="True" mode="spoken">
      <p sl="pl">namens de PPE-DE-Fractie . – Mijnheer de Voorzitter, het verslag van de heer Brok gaat over het jaar 2005. Het spreekt echter vanzelf dat we hier vandaag over de toekomst van het gemeenschappelijk buitenlands en veiligheidsbeleid debatteren. Hoe moet dat beleid er concreet uitzien?</p>
      <p sl="pl">Als de Europese Unie een actieve invloed wil uitoefenen op de internationale vrede, stabiliteit en veiligheid, moet ze daartoe uiteraard over de nodige instrumenten beschikken, in de vorm van aangepaste politieke en sociale instellingen. De doeltreffendheid van deze instrumenten is altijd afhankelijk van de politieke wil van de lidstaten of van het gebrek daaraan. Of we nu en in de toekomst meer of minder Europa zullen hebben, zal afhangen van de politieke wil van de Europese leiders. Op dezelfde manier is ook het slagen van het gemeenschappelijk buitenlands en veiligheidsbeleid afhankelijk van de politieke wil van onze beleidsmakers. Wat zijn bijgevolg de uitdagingen die onze leiders moeten aangaan met het oog op het gemeenschappelijk buitenlands en veiligheidsbeleid en het Europees veiligheids- en defensiebeleid?</p>
      <p sl="pl">Ongeacht het uiteindelijke resultaat van de hervorming van de verdragen, ben ik ten eerste van mening dat er bij het hervormingsproces rekening gehouden moet worden met de bepalingen uit het Grondwettelijk Verdrag die direct of indirect verband houden met het gemeenschappelijk buitenlands en veiligheidsbeleid. De Europese Unie zou dientengevolge rechtspersoonlijkheid moeten krijgen en haar structuur op basis van pijlers zou moeten verdwijnen. Er zou een nieuwe functie gecreëerd moeten worden, die van de zogenaamde Europese minister van Buitenlandse Zaken. Voorts zou er een Europese diplomatieke dienst in het leven geroepen moeten worden.</p>
      <p sl="pl">De algemene unanimiteitsregel zou gehandhaafd moeten blijven op het gebied van het gemeenschappelijk buitenlands en veiligheidsbeleid. Tegelijkertijd zou het toepassingsgebied van de besluitvorming met gekwalificeerde meerderheid uitgebreid moet worden.</p>
      <p sl="pl">Het is niet alleen van wezenlijk belang dat we een solidariteitsclausule invoeren die in geval van een terroristische dreiging of aanslag kan worden toegepast, maar ook dat we vasthouden aan het beginsel van wederzijdse bijstand in geval van gewapende agressie op het grondgebied van een van de lidstaten van de Europese Unie (het beginsel dat is vastgelegd in artikel I-41 van het Grondwettelijk Verdrag).</p>
      <p sl="pl">Daarenboven is het van cruciaal belang dat de structurele samenwerking onder het toepassingsgebied van de missies blijft vallen. We moeten er tegelijkertijd voor zorgen dat zij hun exclusieve karakter verliezen. Voorts zou een uitgebreidere lijst van Petersbergtaken in het Grondwettelijk Verdrag opgenomen moeten worden. De rol van het Europees Defensieagentschap zou door het Verdrag moeten worden versterkt.</p>
      <p sl="pl">Ten tweede moeten we de doeltreffendheid van de vredesmissies garanderen. Ik doel hierbij niet alleen op de huidige missies in Bosnië en in Libanon, maar ook op de aanstaande missie in Kosovo.</p>
      <p sl="pl">Ten slotte zou er in het nieuwe Verdrag een energieclausule moeten worden opgenomen. Mijns inziens zou dat een passend antwoord zijn op de bedreigingen met betrekking tot de energiezekerheid, die een steeds grotere impact hebben op het leven van onze burgers.</p>
    </intervention>
    <intervention id="2-379" speaker_id="1908" name="Helmut Kuhne" is_mep="True" mode="spoken">
      <p sl="de">namens de PSE-Fractie . – Mijnheer de Voorzitter, de leden van de Sociaal-democratische Fractie in het Europees Parlement ondersteunen het verslag van de heer Brok, ondanks het feit dat wij over een aantal punten van mening verschillen ten aanzien van concrete politieke maatregelen; wij zijn bijvoorbeeld de mening toegedaan dat de zorgen en angsten in diverse lidstaten van de Europese Unie dat de voorziene stationering van het Amerikaanse raketafweersysteem een nieuwe wapenwedloop uitlokt, uitgesproken moeten worden. Overigens zijn wij als sociaaldemocraten zeer verheugd vast te kunnen stellen dat de vragen die wij bij dit systeem hebben, inmiddels deels ook worden gesteld in het Huis van Afgevaardigden van het Amerikaanse Congres.</p>
      <p sl="de">Waarom steunen wij nu echter uw verslag? Dat doen wij omdat dit in een zeer specifieke situatie wordt gepresenteerd en door een grote meerderheid in de commissie wordt ondersteund, en de situatie waarin wij ons nu bevinden is de laatste fase op weg naar een nieuwe verdragsbasis voor de Europese Unie en voor het gemeenschappelijk buitenlands en veiligheidsbeleid. Wij sociaaldemocraten zijn voorstander van een dergelijke vooruitgang. Hopelijk vergeeft u mij mijn directheid als ik opmerk dat wij u morgen mogelijk met meer vastberadenheid zullen steunen dan enkele elementen binnen uw eigen fractie zullen doen.</p>
      <p sl="de">Als we onderwerpen als deze bespreken, moet ook worden uitgesproken waar het nu feitelijk om gaat; u heeft dat terecht gedaan en ik wil nogmaals onderstrepen wat u heeft opgemerkt. Waarschijnlijk zullen wij zoals we hier zitten het niet meer meemaken, in tegenstelling tot onze kleinkinderen, die wellicht ooit in de geschiedenisboeken zullen lezen dat Europa in 2007 nog eenmaal de kans had het lot van de wereld mee te bepalen, maar dat het deze kans liet lopen, zodat de invloed in de wereld vervolgens werd verdeeld onder de Verenigde Staten en China.</p>
      <p sl="de">Om dat te voorkomen moet het Europees Parlement, in de situatie waarin we ons nu bevinden, met dit verslag instemmen en deze maatregelen ondersteunen, waarvan de heer Klich er vele heeft opgenoemd. Ik ben het eens met zijn omschrijving daarvan en dat zou morgen het gemeenschappelijk standpunt van de overgrote meerderheid van het Parlement moeten zijn.</p>
    </intervention>
    <intervention id="2-380" speaker_id="28235" name="Cem Özdemir" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, mevrouw de commissaris, dames en heren, het zal u wellicht verbazen dat ook mijn fractie, de Fractie De Groenen/Vrije Europese Alliantie, het verslag-Brok niet alleen toejuicht, maar zelfs uitdrukkelijk ondersteunt. Ik heb met belangstelling en vreugde de nieuw ontdekte passie van de heer Brok voor soft power kunnen constateren. Dat is nog iets dat ik uitdrukkelijk toejuich en ik ben nu al benieuwd in hoeverre hij dat toepast op het uitbreidingsbeleid van de Europese Unie, niet alleen met betrekking tot de Westelijke Balkan, maar ook ten aanzien van Turkije. Daar wil ik nu niet dieper op ingaan, maar wat absoluut niet langer aanvaardbaar is, is de houding van de Raad ten opzichte van het Europees Parlement op het gebied van het GBVB en het EVDB. Wij worden op enig moment achteraf geïnformeerd, afhankelijk van wat de Raad wil doen en hoe hij de situatie inschat, een praktijk die terecht wordt bekritiseerd en die moet veranderen. Het moet echter eveneens gezegd dat wat tot dusver onder de noemer van het gemeenschappelijk buitenlands en veiligheidsbeleid valt, dikwijls niet de naam verdient die het krijgt.</p>
      <p sl="de">Ik wil dit aan de hand van het voorbeeld van Kosovo proberen duidelijk te maken. De lidstaten van de Europese Unie hebben de afgelopen jaren vele soldaten, hulpverleners en geld naar de crisisgebieden gestuurd en willen nu op brede schaal invloed binnen de politie, evenals civiele aanwezigheid. Gezien de kwaliteit en ook de kwantiteit van onze gemeenschappelijke diensten zou je kunnen denken dat de Europese Unie een duidelijk, uniform en gemeenschappelijk Kosovo-beleid voert, maar de realiteit ziet er – zoals wij allemaal weten – anders uit, hoewel deze aangelegenheid al in de VN-Veiligheidsraad is besproken. Ook nu rijst de vraag of wij weer moeten wachten tot Amerika ingrijpt of dat wij zelf in staat zijn het probleem op te lossen.</p>
    </intervention>
    <intervention id="2-381" speaker_id="28249" name="Tobias Pflüger" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, vandaag wil ik eens beginnen met de punten waarover wij het eens zijn. Het tijdstip van dit debat is ongehoord. Daar is het onderwerp echt veel te belangrijk voor en het Parlement heeft – zoals in het verslag verrassend duidelijk wordt geformuleerd, onder andere in de paragrafen 41, 42, 43 en vele andere – geen daadwerkelijk controle over het militaire beleid van de Europese Unie.</p>
      <p sl="de">Het zou eindelijk eens tot de Raad moeten doordringen dat er binnen het Europees Parlement volledige overeenstemming bestaat over dit punt. Wij willen parlementaire controle en wij willen dat het Europees Parlement ook betrokken wordt bij besluiten op het gebied van het militaire beleid.</p>
      <p sl="de">Om te voorkomen dat ik dit verslag overgiet met een consensussausje, wil ik nu de belangrijkste punten opnoemen waarmee wij het niet eens zijn. Zoals de heer Brok eerder heeft opgemerkt, staat het Grondwettelijk Verdrag inderdaad centraal in dit alles en het zal, zoals de commissaris aangaf, daadwerkelijk tot wezenlijke 'vooruitgang' op het gebied van het militaire beleid leiden. Juist dat is een van de redenen waarom wij dit Grondwettelijk Verdrag van de hand wijzen en hopen dat passages zoals artikel I-41, lid 3 niet meer voorkomen in het nu voorziene basisverdrag, hoewel ik daar niet zo zeker van ben. Het ziet er echt naar uit dat we nagenoeg hetzelfde verdrag zullen krijgen, maar dan niet meer onder de naam 'Grondwettelijk Verdrag'; in plaats daarvan zal het in een andere vorm door de diverse regeringen worden aangenomen.</p>
      <p sl="de">Ik wil nog iets opmerken over enkele punten in dit verslag. Daarin wordt zeer duidelijk geformuleerd dat de structurele samenwerking centraal staat. Deze staat inderdaad centraal – als men wil dat de Europese Unie een militaire macht wordt. Wij willen dat niet, dus willen wij deze structurele samenwerking evenmin en er zijn zeer duidelijke verwijzingen naar het Athena-mechanisme, waarmee slinkse trucs worden toegepast om militaire acties van de Europese Unie te financieren; militaire acties worden bijvoorbeeld door middel van zogenaamde 'terugbetalingen' uit het Europees Ontwikkelingsfonds gefinancierd en dat vinden wij schandalig. Dit soort spelletjes moet ophouden en de Europese Unie mag geen militaire macht worden.</p>
    </intervention>
    <intervention id="2-382" speaker_id="28497" name="Gerard Batten" is_mep="True" mode="spoken">
      <p sl="en">namens de IND/DEM-Fractie . – Mijnheer de Voorzitter, dit verslag vraagt om een Europese minister van Buitenlandse Zaken, een gemeenschappelijk buitenlands beleid, een gemeenschappelijke EU-zetel in de VN-Veiligheidsraad en nog veel meer. Natuurlijk wordt ook de volledige ratificatie van de verworpen Europese Grondwet voorgesteld om dit alles mogelijk te maken. Bepaalde passages vond ik zeer vermakelijk. Met name waar wordt voorgesteld om over een buitenlands beleid te stemmen met gekwalificeerde meerderheid en nationale veiligheidsdiensten te laten vallen onder een democratische controle door het Europees Parlement.</p>
      <p sl="en">Als rechtvaardiging voor dit alles wordt aangedragen dat dit is wat de mensen in Europa van de Europese Unie verwachten. Ik weet niet met welke mensen de heer Brok is gaan praten, maar in elk geval niet met de Britten. De idee dat zij zeggenschap over buitenlands beleid, defensie en veiligheidsdiensten uit handen zouden willen geven aan de Europese Unie, is ronduit lachwekkend. Het beangstigende is dat de heer Brok het meent.</p>
    </intervention>
    <intervention id="2-383" speaker_id="33964" name="Roberta Alma Anastase" is_mep="True" mode="spoken">
      <p sl="nl">La numai două săptămâni de la serbarea zilei Europei, la 9 mai, dezbaterea pe marginea raportului domnului Elmar Brok, consacrat politicii europene de securitate comună, este actuală şi necesară. Îi mulţumesc în acest sens raportorului pentru abordarea cuprinzătoare a acestei tematici, indisolubil legate de prezentul şi viitorul Uniunii Europene, precum şi pentru stabilirea, în interiorul raportului, a unor priorităţi necesare unei acţiuni eficiente în contextul european şi internaţional de astăzi.</p>
      <p sl="nl">În calitatea mea de raportor la subiectul cooperării cu şi în cadrul Mării Negre, am apreciat în primul rând poziţionarea tematicii consolidării relaţiei Uniunii Europene cu ţările acestei zone ca o prioritate pentru anul 2007. Nu mai puţin importantă este şi sublinierea necesităţii de a dezvolta dimensiunea cooperării regionale în cadrul politicii externe a Uniunii. Regiunea Mării Negre dispune, fără îndoială, de un potenţial bogat de dezvoltare; în egală măsură, ţările din zonă se confruntă şi cu provocări serioase în mai multe domenii. Stabilitatea, dezvoltarea şi prosperitatea în zona de vecinătate a Uniunii Europene, consolidarea relaţiilor Uniunii Europene cu ţările acestei regiuni, precum şi încurajarea cooperării intra-regionale este, în acest context, de o importanţă majoră. Reunind în cadrul său state membre ale Uniunii Europene şi vecini ai acesteia, regiunea Mării Negre poate şi trebuie să devină un spaţiu al cooperării pe baza valorilor şi principiilor europene. Trebuie însă să trecem de la vorbe la fapte, din plan teoretic în cel al măsurilor concrete şi eficiente, care să demonstreze implicarea Uniunii Europene în această regiune.</p>
    </intervention>
    <intervention id="2-384" speaker_id="23707" name="Libor Rouček" is_mep="True" mode="spoken">
      <p sl="cs">Dames en heren, de Europese landen staan aan het begin van de 21e eeuw voor een hele reeks nieuwe uitdagingen. Wij hebben te maken met de mondialisering, het internationaal terrorisme, wapenbeheersing en ontwapening, het verbod op de uitbreiding van massavernietigingswapens, wij hebben te kampen met een ongecontroleerde migratie, met energieafhankelijkheid en een onzekere energiebevoorrading, met klimaatverandering en armoedebestrijding in de wereld en nog vele andere zaken. Dit zijn problemen en omstandigheden waar alle Europese landen mee worden geconfronteerd, los van de grootte en geografische ligging. Bovendien zijn dit allemaal uitdagingen, problemen en omstandigheden die zelfs de grootste Europese landen niet op eigen houtje kunnen oplossen of keren.</p>
      <p sl="cs">Vandaar dat een gemeenschappelijk buitenlands en veiligheidsbeleid hard nodig is, sterker nog, het is nodig dat beleid minimaal in de mate waarin het Grondwettelijk Verdrag voorziet, uit te breiden. Wij moeten voor alles de post van Europese minister voor Buitenlandse Zaken in het leven roepen. Deze minister zou zowel commissaris als voorzitter van de Commissie buitenlandse zaken moeten zijn, zodat de Unie eindelijk met één stem kan spreken. Van de vele voorstellen die het ontwerp van het Grondwettelijk Verdrag van de EU bevat, noem ik bijvoorbeeld die betreffende de verwezenlijking van een echt Europees extern beleid, de uitbreiding van structurele samenwerking en de bijstandsclausule, allemaal zaken die wij node missen.</p>
      <p sl="cs">Van het grootste belang is verder dat het grondwettelijk proces in het jaar 2008 ook echt is afgerond. Ik zeg dit niet alleen met het oog op verdere uitbreidingen, denkt u aan Kroatië, maar ook, zoals eerdere sprekers aanvoerden, gelet op de noodzaak van een doelmatiger gemeenschappelijk buitenlands en veiligheidsbeleid. Ik vrees namelijk dat Europa anders niet alleen politieke, maar gaandeweg ook economisch averij oploopt.</p>
    </intervention>
    <intervention id="2-385" speaker_id="28142" name="Nils Lundgren" is_mep="True" mode="spoken">
      <p sl="sv">De heer Brok predikt het belang van een eigen Europese minister van Buitenlandse Zaken en eigen ambassades van de EU over de hele wereld. Hij constateert dat tot nu toe slechts achttien landen het Grondwettelijk Verdrag hebben geratificeerd, maar dat gestreefd moet worden naar volledige ratificatie ervan. Let op die formulering: "maar dat gestreefd moet worden naar volledige ratificatie … van dit Verdrag". Dat betekent dus dat men de volkswil in twee oprichterstaten van de EU afwijst. Zo gaat het er hier aan toe in Straatsburg en Brussel. En zoals altijd klinkt weer de mantra dat Europa met één stem moet kunnen spreken. Dat betekent dat 27 stemmen het zwijgen moet worden opgelegd. Wat zal de overblijvende stem dan zeggen? Om een voorbeeld te noemen: de invasie in Irak werd gesteund door een "coalition of the willing", waarbij onder andere Groot-Brittannië, Italië, Spanje, Polen, Nederland, Denemarken en andere landen zich aansloten. Een EU met één stem had waarschijnlijk ja tegen de invasie gezegd en Duitse soldaten zouden gedwongen zijn om mee te vechten, tegen de uitdrukkelijke wil van de Bondsdag in. Denkt u daar nog eens goed over na. Om met één stem te kunnen spreken moet er één volk met één identiteit zijn, maar wij Europeanen hebben verschillende identiteiten.</p>
    </intervention>
    <intervention id="2-386" speaker_id="4482" name="Rodi Kratsa-Tsagaropoulou" is_mep="True" mode="spoken">
      <p sl="el">Mijnheer de Voorzitter, mevrouw de commissaris, ik wil de rapporteur, de heer Brok, en de rapporteur voor advies, de heer Samaras, van harte gelukwensen met het feit dat zij de zwakheden en tekortkomingen van het GBVB onder de aandacht hebben gebracht, evenals met hun voorstellen voor een beter optreden, voor meer financiële middelen en een beter gebruik van onze mogelijkheden. Wij moeten een rol kunnen spelen op het internationale toneel en de problemen kunnen aanpakken.</p>
      <p sl="el">Het is echter tijd dat wij ons afvragen of dit alles volstaat. Zal dit de resultaten opleveren die wij er telkens van verwachten? Dat is een vraag die de burgers van de Europese Unie ons stellen, maar ook de burgers elders in de wereld en met name de burgers in de gebieden waar wij weliswaar aanwezig zijn, maar niet efficiënt genoeg.</p>
      <p sl="el">Ik wil iets zeggen over het Midden-Oosten, waar ook het verslag-Brok naar verwijst en waar zich deze dagen een uitermate explosieve situatie voordoet. Deze situatie is inderdaad een grote uitdaging voor ons. Wij verstrekken al heel lang goed gecoördineerde humanitaire bijstand en ontwikkelingshulp, wij hebben vredestroepen in bijvoorbeeld Libanon en een politiemacht in Rafa, en nu wachten wij kennelijk totdat de problemen zich vanzelf oplossen of door andere worden opgelost, of volgen wij door anderen voorgeschreven wegen.</p>
      <p sl="el">Wij erkennen dat de kern van het probleem gevormd wordt door het Palestijns probleem. Toch laten wij het bij voorlopige oplossingen en zien kennelijk niet in dat wij het lot in eigen handen moeten nemen en radicale maar tegelijkertijd levensvatbare oplossingen moeten nastreven.</p>
      <p sl="el">Het is hoog tijd dat wij inzien dat er behoefte is aan een door grotere onafhankelijkheid en autonomie gekenmerkte Europese strategie, aan een strategie die een heldere blik werpt op de problemen en deze ook bij de naam noemt. Alleen op die manier zullen wij efficiënt kunnen zijn.</p>
      <p sl="el">Mevrouw de commissaris, ik weet dat u zich inspanningen getroost, en waar ik ook naar toe ga in dat gebied, zie ik dat dit intensieve inspanningen zijn, die ook wat opleveren. Ik geloof echter dat wij, nog voordat het Grondwettelijk Verdrag ons een coherenter en verantwoordelijker kader geeft, al kunnen zorgen voor een betere samenwerking met de Raad. Het Parlement kan bijdragen aan deze politiekere en diepgaander aanpak van de problematiek en een strategie opstellen.</p>
    </intervention>
    <intervention id="2-387" speaker_id="28421" name="Marianne Mikko" is_mep="True" mode="spoken">
      <p sl="et">Dames en heren, de verdrievoudiging van de begroting voor het gemeenschappelijk buitenlands en veiligheidsbeleid is een stap vooruit. Desondanks is de bijna 2 miljard euro verdeeld over de komende zeven jaar zelfs voor de meest dringende behoeften niet toereikend.</p>
      <p sl="et">De situatie waarin de invloed van de Europese Unie in internationale betrekkingen duidelijk minder is dan die van sommige lidstaten, is onaanvaardbaar. De onzorgvuldige classificatie van zaken die als bilaterale kwesties belangrijk zijn voor de lidstaten, is de doodsteek voor de geloofwaardigheid van het buitenlands beleid van de Europese Unie. Tegelijkertijd verzwakken wij ons door toe te staan dat Ruslands 'nabije buitenland'-doctrine de deur sluit voor potentiële toekomstige lidstaten.</p>
      <p sl="et">Het zou zowel voor onszelf als voor onze partners goed zijn wanneer wij met één stem zouden spreken in en met de wereld. Dit moet een stem van gemeenschappelijk belang zijn, en niet een van het gerieven van de grootmachten. De verminderde invloed van de Verenigde Staten, de ongebreidelde ambities van Rusland en de nieuwe machtsverhoudingen in de wereldeconomie dwingen ons het potentieel van de Europese Unie te tonen en in praktijk te brengen. Ik sta ook achter de oproep van de rapporteur om meer vrouwen leidinggevende posities te geven.</p>
    </intervention>
    <intervention id="2-388" speaker_id="28146" name="Hélène Goudin" is_mep="True" mode="spoken">
      <p sl="sv">Ik wil het alleen even hebben over de overschrijding van de spreektijd. Alle sprekers moeten gelijk behandeld worden. Als alle anderen hun zegje mogen doen, dan moet ook mijn collega links van mij dat mogen, ook al heeft hij niet dezelfde mening als de Voorzitter.</p>
    </intervention>
    <intervention id="2-389" speaker_id="28317" name="Jamila Madeira" is_mep="True" mode="spoken">
      <p sl="pt">Ik feliciteer de heer Brok van harte met de scherpzinnigheid waarmee hij deze kwesties aan het Parlement heeft uiteengezet en ook met zijn politieke benadering. Als overtuigd federalist en vurig pleitbezorger van de Grondwet legt hij de vinger op de wonde door de verantwoordelijkheden van de Europese Unie in de wereld van vandaag te beschrijven.</p>
      <p sl="pt">Desalniettemin wil ik uw aandacht vragen voor een punt uit dit verslag dat rechtstreeks verband houdt met het conflict in het Midden-Oosten en de passiviteit van de Europese Unie ten opzichte van de rampzalige stand van zaken aldaar. Tijdens het debat over de situatie in Palestina van vanmiddag is immers duidelijk gebleken dat de Unie een passieve houding aanneemt, terwijl de Palestijnse kwestie dit jaar juist een geografische prioriteit zou moeten zijn. Daarom kan ik niet akkoord gaan met het standpunt van de Europese Unie. Iedereen weet dat de kern van de problemen en de instabiliteit waarvan de gehele wereld het slachtoffer is, in het Midden-Oosten ligt. Als wij een veiliger leven willen leiden in een maatschappij waar democratie en vrede heersen, is het van wezenlijk belang dat de Europese Unie deze uitdagingen aangaat en als een absolute prioriteit van haar buitenlands beleid beschouwt.</p>
      <p sl="pt">Met betrekking tot het Israëlisch-Palestijnse conflict moet de internationale gemeenschap, en wij allemaal, dringend ijveren voor de verwezenlijking van de doelstelling van 1967, die voorziet in de totstandkoming van twee staten die zij aan zij samenleven in de regio, binnen de in dat jaar vastgestelde grenzen.</p>
    </intervention>
    <intervention id="2-390" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">lid van de Commissie . Mijnheer de Voorzitter, laat ik allereerst rapporteur Brok bedanken voor dit belangrijke verslag. Het komt op een cruciaal moment, nu het Duitse voorzitterschap probeert het Grondwettelijk Verdrag nieuw leven in te blazen, hoewel de titel wellicht wordt gewijzigd. Waar het om gaat is meer efficiëntie.</p>
      <p sl="en">Hoe kunnen we in de toekomst meer efficiëntie bereiken? Niet enkel via de instellingen, maar ook via de politieke wil van de lidstaten. Momenteel is een effectief gemeenschappelijk buitenlands en veiligheidsbeleid alleen mogelijk met eenparigheid van stemmen. Daarom zouden we in het kader van het gemeenschappelijk buitenlands beleid vaker moeten stemmen met gekwalificeerde meerderheid. Dit is erg gecompliceerd, maar zou naar mijn mening echt een verschil maken.</p>
      <p sl="en">Ook zou ik onze rapporteur willen bedanken voor zijn opmerkingen over de delegaties. In nauwe samenwerking met onze mensen werken we inmiddels aan meer opleiding, betere politieke rapportage, openbare diplomatie en uitwisselingsprogramma’s tussen de lidstaten, de Raad, het Raadsecretariaat en onszelf. Zo kunnen we elkaar via osmose, zoals ik dat noem, beter leren begrijpen en werken aan een geïntegreerde aanpak voor de toekomst.</p>
      <p sl="en">Daarnaast heb ik nog een aantal andere opmerkingen. Eerst over Kosovo. Kosovo is inderdaad een Europees probleem. Hiervoor is een Europese oplossing nodig, met de instemming van de internationale gemeenschap. De Europese Unie moet verantwoordelijkheid nemen voor de toekomstige status van Kosovo. Hoe kunnen we hiervoor zorgen? Ik denk dat dit kan door een internationaal civiel kantoor op te richten, een omvangrijke rechtstaatmissie te sturen en te blijven werken aan grootschalige capaciteitsopbouw, hopelijk ondersteund door een resolutie van de Veiligheidsraad.</p>
      <p sl="en">Mijn volgende punt betreft het Midden-Oosten, waar we vandaag al vrij uitvoerig over hebben gesproken. We weten hoe moeilijk de situatie is. Toch denk ik dat de Europese Unie een belangrijke rol heeft gespeeld en dit ook wil blijven doen, met name in samenwerking met andere leden van het Kwartet. De situatie is momenteel allerminst rooskleurig, maar we hopen toch dat we beide partijen nader tot elkaar kunnen brengen om een positieve benadering te vinden voor de toekomst.</p>
      <p sl="en">Ook wil ik nog wijzen op de Zwarte Zee. Dit is een van die nieuwe gebieden waar we zeer actief zijn in het kader van ons nabuurschapbeleid. Dit is namelijk een nieuw gebied met nieuwe lidstaten, als Roemenië en Bulgarije. Daarom hebben we de hand gereikt om in deze regio samen met Turkije en Rusland een groot aantal belangrijke kwesties proberen op te lossen.</p>
      <p sl="en">Tot slot wil ik nog ingaan op de contacten tussen de Raad en het Europees Parlement. We hebben nu een interinstitutioneel akkoord en er is meer contact tussen de Raad en het Parlement over GBVB-kwesties. De speciale vertegenwoordiger van de secretaris-generaal, de heer Matthiessen, is hier vandaag aanwezig. Ik ben ervan overtuigd dat hij hier ook over zal spreken.</p>
    </intervention>
    <intervention id="2-391" speaker_id="28380" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt woensdag 23 mei plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="2-392" speaker_id="1413" name="Glyn Ford" is_mep="True" mode="written">
      <p sl="en">Dit verslag van de heer Brok is een belangrijke stap vooruit voor het Europese gemeenschappelijk buitenlands en veiligheidsbeleid. Na de opeenvolgende ontwikkelingen van de Europese industriële unie, de sociale unie – als onderdeel van het Europese sociale model – de Economische en Monetaire Unie en de invoering van de gemeenschappelijke munt is Europa nu voltooid. Nu is het zaak om over buitenlandse kwesties een gemeenschappelijk standpunt te ontwikkelen en uit te dragen.</p>
      <p sl="en">We zien hiervan nu de eerste tekenen. Zo heeft Europa een duidelijk standpunt ingenomen over het Israëlisch-Palestijnse conflict, Iran en het Koreaanse schiereiland. Hierbij zet het zich steeds in voor dialoog en kritische betrokkenheid. Dit is veel verstandiger dan de eenzijdige en onevenwichtige aanpak van de regering Bush, die de confrontatie zoekt.</p>
      <p sl="en">Onze eerste GBVB-stappen in Azië zijn een enorm succes geworden. Ik doel hiermee op het door de EU aangereikte vredesakkoord in Atjeh, onder toezicht van de gezamenlijke EU-ASEAN Atjeh Monitoring Mission. Deze waarnemers hebben het inleveren van de wapens gevolgd, evenals de verplaatsing van de strijders van beide partijen en de terugtrekking van het Indonesische leger. Dit alles heeft in december geleid tot de historische verkiezingen waarbij de voormalige GAM-strijder en gevangene van de Indonesische regering in Banda Atjeh tot gouverneur werd verkozen. We zullen dit vredesproces blijven ondersteunen om dit succes te consolideren.</p>
      <p sl="en">Nu is voor Europa het moment gekomen om zich krachtiger te manifesteren op het Koreaanse schiereiland. (…)</p>
      <a text="(Verklaring ingekort overeenkomstig artikel 142, lid 7 van het Reglement)"/>
    </intervention>
    <intervention id="2-393" speaker_id="28261" name="Alexander Stubb" is_mep="True" mode="written">
      <p sl="en">Geachte collega’s, ik wil mijn vriend en collega Elmar Brok bedanken voor zijn uitstekende verslag over het GBVB. Drie punten zijn voor mij met name van belang.</p>
      <p sl="en">Ten eerste benadrukt het verslag de noodzaak van een gemeenschappelijke benadering van buitenlandse aangelegenheden in tijden van mondialisering. In het verslag wordt gesproken over klimaatverandering, afhankelijkheid van energie, falende staten en internationaal terrorisme, om maar een paar voorbeelden te noemen.</p>
      <p sl="en">Ten tweede onderstreept het verslag dat het Grondwettelijk Verdrag de nodige institutionele vernieuwing biedt. Denk bij voorbeeld aan de tweeledige minister van Buitenlandse Zaken voor de efficiëntere coördinatie van gemeenschappelijk buitenlands beleid.</p>
      <p sl="en">Ten derde zijn er middelen nodig voor effectief beleid. Het verslag acht het 'totaalbedrag van EUR 1 740 miljoen dat is toegewezen voor het GBVB voor de periode van 2007 tot 2013 onvoldoende om de ambities van de Unie als mondiale actor te verwezenlijken’. Daar ben ik het mee eens.</p>
      <p sl="en">Ik zou dit verslag dan ook willen steunen.</p>
    </intervention>
  </section>
  <section id="creitem31" title="20. Onderlinge aanpassing van de accijnstarieven op alcohol en alcoholhoudende dranken (debat)">
    <intervention id="2-395" speaker_id="28380" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0148/2007) van Astrid Lulling, namens de Commissie economische en monetaire zaken, over het voorstel voor een richtlijn van de Raad tot wijziging van Richtlijn 92/84/EEG betreffende de onderlinge aanpassing van de accijnstarieven op alcohol en alcoholhoudende dranken (COM(2006)0486 C6-0319/2006 2006/0165(CNS)).</p>
    </intervention>
    <intervention id="2-396" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . Mijnheer de Voorzitter, u weet dat dit Commissievoorstel volgt op het verslag van de Commissie uit mei 2004 en het daaropvolgende verzoek van de Raad aan de Commissie op 12 april 2005 om een voorstel te doen voor een aanpassing van de minimumaccijnstarieven op alcohol en alcoholhoudende dranken, om de inflatie te compenseren. De doelstelling hierbij is uitsluitend om de reële waarde van het minimumtarief te handhaven. Het gaat dus niet om harmonisatie of convergentie van tarieven.</p>
      <p sl="en">Allereerst wil ik de afgevaardigden informeren over de discussies in de Raad Ecofin in november 2006. Binnen de Raad bestond grote weerstand onder een aantal nieuwe lidstaten. Zij gaven aan dat ze in 1993 nog geen lid waren van de Gemeenschap en dus losstonden van het vertrekpunt voor de berekening van de inflatie. Omdat ik wel begrip heb voor dit standpunt, heb ik tijdens de gesprekken met de lidstaten gepleit voor een compromis, dat officieel is voorgesteld door het Finse voorzitterschap.</p>
      <p sl="en">Dit compromis stelt voor om de toetredingsdatum van de tien nieuwe lidstaten, 1 mei 2004, als vertrekpunt te nemen en resulteert in een veel lagere inflatie. In plaats van 31 procent wordt nu slechts een stijging van 4,5 procent voorgesteld. Helaas stuitte dit compromisvoorstel op het veto van één lidstaat, namelijk de Tsjechische Republiek. De stijging van 4,5 procent zou voor dit land echter in het geheel geen gevolgen hebben, omdat het op dit moment een hoger accijnstarief toepast. Toch ben ik optimistisch. Wanneer deze kwestie opnieuw wordt besproken door de Raad, denk ik dat Tsjechië zijn standpunt zal hebben gewijzigd en er eenparigheid van stemmen kan worden bereikt.</p>
      <p sl="en">Hoewel de impact van deze stijging met 4,5 procent uiteraard minimaal is, kunnen er voor de betrokken lidstaten toch overgangsperioden worden ingesteld. Voor Bulgarije en Roemenië, die op 1 januari 2007 zijn toegetreden, zullen deze overgangsperioden bovendien zeer ruim zijn.</p>
      <p sl="en">Dan nu het verslag van mevrouw Lulling, dat een aantal nogal radicale ideeën bevat. Laat ik allereerst herhalen wat ik in mijn inleiding al zei. Het voorstel van de Commissie is niet gericht op harmonisatie of convergentie van tarieven. Het is gewoon een aanpassing met 2004 als vertrekpunt, op basis van het eerder genoemde compromis. Ten tweede stelt mevrouw Lulling voor om de richtlijn in te trekken en de minimumtarieven af te schaffen. Dit zou echter verregaande gevolgen hebben. Zo zouden de lidstaten in geen enkel opzicht verplicht zijn om accijnzen te heffen op alcohol, waardoor de interne markt nog verder ontwricht zou raken. Ook zou de afschaffing van minimumtarieven kunnen leiden tot minder vrijheid voor reizigers. De lidstaten zullen de hoeveelheid alcohol die een individu mag meenemen van de ene naar de andere lidstaat immers willen beperken, om de onvermijdelijke inkomstenderving te ondervangen. Ik wil binnen de EU zeker niet opnieuw grenzen gaan instellen voor alcoholische dranken en ben dan ook tegen afschaffing van de minimumtarieven. Dit zou trouwens een gevaarlijk precedent scheppen voor andere accijnzen, bijvoorbeeld op tabak en energie, en voor andere belastingen, zoals de BTW. Daarop zijn namelijk ook minimumtarieven van toepassing. Lidstaten moeten zich in verband met belastingtarieven nu eenmaal aan bepaalde regels houden, ook met het oog op de volksgezondheid.</p>
      <p sl="en">Daarnaast wil ik nog iets zeggen over de voorgestelde gedragscode, waarmee een positief accijnstarief voor wijn zou worden ingevoerd. Zoals u weet, is het minimumtarief voor wijn momenteel nul en in het Commissievoorstel blijft dit ook zo. De gedragscode stelt daarentegen voor dat de vijftien lidstaten die momenteel geen belasting heffen op wijn, een positief tarief invoeren. Bovendien zou dit tarief op termijn moeten aansluiten bij het EU-gemiddelde, dat momenteel 48 euro per hectoliter bedraagt. Ik ben ervan overtuigd dat de voorgestelde verhoging van het accijnstarief op wijn door de burgers niet breed zal worden gesteund.</p>
      <p sl="en">Tot slot spreek ik mijn oprechte hoop uit dat de afgevaardigden het voorstel in het verslag zullen verwerpen en hun steun geven aan de Commissievoorstellen, zoals gewijzigd door het Raadscompromis. Dit betekent met name dat 1 mei 2004 het vertrekpunt is voor de berekening van de inflatie, waardoor de minimumaccijnstarieven slechts met 4,5 procent zouden stijgen.</p>
    </intervention>
    <intervention id="2-397" speaker_id="1186" name="Astrid Lulling" is_mep="True" mode="spoken" role="rapporteur">
      <p sl="fr">Mijnheer de Voorzitter, commissaris, dames en heren, in de politiek moeten we soms moed tonen. Dat zou het Parlement morgen kunnen doen door voor mijn verslag te stemmen, waarin ik voorstel de minimumaccijnstarieven op alcohol en alcoholhoudende dranken af te schaffen. Wij hebben die tarieven in 1992 vastgesteld om de in de verschillende landen toegepaste tarieven onderling aan te passen. Van die aanpassing is niets terechtgekomen, integendeel.</p>
      <p sl="fr">Dat ligt echter niet aan de minimumtarieven, ook al zijn ze sinds vijftien jaar niet aangepast aan de inflatie. Als wij deze zouden verhogen met 31 procent – zoals de Commissie in september 2006 heeft voorgesteld –, zou er nog steeds geen sprake zijn van een significante aanpassing. Het verschil tussen deze minimumtarieven, ook al zouden ze aangepast worden, en de tarieven voor wijn, bier en alcoholhoudende drank in de noordelijke lidstaten van de Unie zou namelijk nog steeds zeer groot zijn. Dit blijkt uit het feit dat de accijns op een liter bier in de Tsjechische Republiek en op Malta 0,0936 euro bedraagt, terwijl deze in Finland 1,43 euro is.</p>
      <p sl="fr">Ondanks maandenlange discussies is de Raad er niet in geslaagd overeenstemming te bereiken over een al dan niet minimale aanpassing van deze minimumtarieven. Hij heeft slechts besloten om de Commissie te vragen een gedetailleerd onderzoek in te stellen naar de belastingheffing op alcohol en alcoholhoudende dranken, met name naar de ontwikkelingen ten aanzien van de concurrentieposities en de prijzen.</p>
      <p sl="fr">Afin, commissaris, we moeten thans een uitweg zien te vinden uit de impasse waarin de Commissie en de Raad zijn beland. Hiervoor bestaat slechts één redelijke, logische en intelligente oplossing: we moeten minimumtarieven die geen bestaansrecht meer hebben, vaarwel zeggen en overeenstemming bereiken over een gedragscode die de lidstaten leidt bij de convergentie van hun accijnstarieven met naleving van het subsidiariteitsbeginsel, dat u hebt vergeten te noemen. Dit stelt de Commissie economische en monetaire zaken u voor in mijn verslag.</p>
      <p sl="fr">Wat betreft de amendementen die de Sociaal-democratische Fractie in het Europees Parlement en de Fractie De Groenen/Vrije Europese Alliantie hebben ingediend voor de plenaire vergadering, stel ik in alle duidelijkheid voor deze te verwerpen. De amendementen van de Sociaal-democraten zouden leiden tot lapwerk ten aanzien van de verhoging van de tarieven en van het tijdschema. Maar erger nog: zij voorzien in toekomstige automatische aanpassingen aan het Europese prijsindexcijfer indien dit stijgt met 0,5 procent, zonder dat het Parlement of de Raad worden geraadpleegd. Als we terugdenken aan onze strijd op het gebied van de comitologie, doet een dergelijk voorstel folkloristisch aan. Als wij een nultarief zouden voorstellen, zoals de socialisten hebben gedaan voor Bulgaarse thuisstokers die hun eigen producten consumeren, zouden we slechts aan window dressing doen en de Bulgaarse burgers zand in de ogen strooien voor de Europese verkiezingen in Bulgarije op 20 mei. Dit is zonneklaar, aangezien de auteurs van het betreffende amendement zeer goed weten dat een dergelijke vrijstelling onuitvoerbaar zou zijn en geen kans zou maken unaniem door de Raad goedgekeurd te worden. Hetzelfde geldt voor mijn verslag, dat is geschrapt van de agenda van de minizitting van 9 mei om te voorkomen dat de Bulgaarse socialisten voor 20 mei kleur moesten bekennen: het heeft niet veel geholpen, gezien het resultaat van de socialisten in Bulgarije, waarvan ik met genoegdoening kan zeggen dat het niet om over naar huis te schrijven was.</p>
      <p sl="fr">Wat de amendementen van de Groenen betreft, moet ik allereerst erop wijzen dat zij niet weten dat gelukkig niet de Commissie, maar de Raad dient te beslissen over belastingheffing. Het Verdrag zo slecht kennen is nogal ernstig voor een fractie die iedereen in dit Parlement voortdurend de les zit te lezen. Als de Groenen niet op de valreep hun amendement 24 en 26 zouden hebben ingetrokken – waarmee zij de Commissie oproepen een maximumtarief vast te stellen – zouden wij die niet- ontvankelijk hebben moeten verklaren omdat ze onverenigbaar zijn met het Verdrag.</p>
      <p sl="fr">Wijn bestempelen tot vervanger voor bier, zoals de Groenen doen in hun amendement 25, is geheel en al uit de lucht gegrepen en getuigt van een gebrekkige kennis van de gastronomie. De wijnboeren in Frankrijk, Duitsland en Luxemburg zullen in 2009 niet vergeten zijn dat hun groene afgevaardigden hebben voorgesteld het nultarief af te schaffen voor wijn, een zeer belangrijk landbouwproduct. Deze landen, die ervoor hebben gekozen het nultarief toe te passen, zijn vast en zeker niet bereid te stemmen voor afschaffing vanaf 2008.</p>
      <p sl="fr">Commissaris, u hebt uw standpunt verdedigd, dat reeds een stille dood gestorven is in de Raad. Ik betreur dat u de kans die wij u op een presenteerblaadje aanbieden om zonder gezichtsverlies uit deze impasse te geraken, niet met beide handen aangrijpt. Dat is echt jammer. Ik ben er zeker van dat u Latijn begrijpt, commissaris: errare humanum est, perseverare diabolicum [zich vergissen is menselijk, volharden des duivels].</p>
    </intervention>
    <intervention id="2-398" speaker_id="4258" name="Piia-Noora Kauppi" is_mep="True" mode="spoken">
      <p sl="en">namens de PPE-DE-Fractie . – Mijnheer de Voorzitter, allereerst wil ik zeggen dat ik Commissievoorstellen in verband met belastingen meestal van harte steun. Dit geldt met name voor de gemeenschappelijke geconsolideerde grondslag voor de vennootschapsbelasting. In dit geval steun ik echter ook het uitstekende verslag van mevrouw Lulling.</p>
      <p sl="en">Elk verslag over alcohol en belasting loopt het risico op allerlei nationale gevoeligheden te stuiten. Dat is met dit verslag dan ook gebeurd.</p>
      <p sl="en">Het Parlement heeft in 1992 voor het laatst over dit onderwerp gesproken en toen zag de Europese Unie er heel anders uit. Er waren toen slechts twaalf lidstaten, met allemaal min of meer hetzelfde BBP per hoofd van de bevolking. Men ging er toen van uit dat het opleggen van minimumaccijnstarieven voor alcohol zou leiden tot prijsconvergentie in de lidstaten. Zelfs als dit binnen de twaalf oude lidstaten zou zijn gebeurd, wat niet het geval was, dan nog hebben we inmiddels te maken met een gewijzigde structuur van de Unie, die om een aanpassing vraagt. Deze tarieven zijn niet meer actueel en de Europese economie als geheel heeft er geen baat bij.</p>
      <p sl="en">Ik ben verheugd dat mevrouw Lulling tot de radicale conclusie is gekomen om alle minimumtarieven voor alcoholaccijnzen af te schaffen, en dat zij in plaats daarvan een gedragscode voorstelt. Dit heeft veel voordelen. Zo is het niet meer nodig om voortdurend de inflatie te berekenen en krijgen lidstaten het recht om accijns te heffen op een niveau dat past bij de eigen economische en culturele omstandigheden, die sterk uiteenlopen binnen de 27 lidstaten.</p>
      <p sl="en">Ik heb begrip voor de bezorgdheid in verband met de eventuele consequentie hiervan voor de Raad. Misschien zullen lidstaten inderdaad proberen om nieuwe barrières op te werpen, maar daar zijn we geen voorstander van. We gunnen de lidstaten echter de vrijheid om hun eigen domme keuzen te maken, als ze dit willen.</p>
      <p sl="en">Ik wil dan ook benadrukken dat het de lidstaten vrij staat om hogere belasting op alcohol te blijven heffen, ondanks mijn steun voor het verslag van mevrouw Lulling. Dit gebeurt bijvoorbeeld in de Noordse landen, als Finland. Daar worden de hogere belastingen nog steeds gebruikt om onder meer een groot aantal volksgezondheidsinitiatieven en –campagnes te financieren. Ik steun dat beleid van de Noordse landen, omdat we in Europa nog niet klaar zijn voor zeer lage accijnstarieven voor alcohol. Wellicht is Finland in dat opzicht minder gastronomisch, maar dat neemt niet weg dat het verslag van mevrouw Lulling wat mij betreft morgen moet worden goedgekeurd.</p>
    </intervention>
    <intervention id="2-399" speaker_id="1985" name="Pervenche Berès" is_mep="True" mode="spoken">
      <p sl="fr">namens de PSE-Fractie . – Mijnheer de Voorzitter, ik had reeds een vermoeden dat dit een levendig debat over accijnstarieven zou worden, en ik denk dat we een voorproefje hebben gehad.</p>
      <p sl="fr">Onze rapporteur, die tijdens de stemming in de Commissie economische en monetaire zaken geen steun kreeg van de Sociaal-democratische Fractie in het Europees Parlement, heeft ons opgeroepen moed te tonen. Voor haar betekent moed tonen klaarblijkelijk vandaag een streep zetten onder het verleden. Ik herken in dit opzicht haar Luxemburgse talent als het gaat om accijnstarieven op het gebied van alcoholhoudende dranken. Maar ik zal haar niet volgen op deze weg en me niet aansluiten bij dit pleidooi ten gunste van de belastingconcurrentie of het vrije verkeer van goederen op een interne markt die er in feite geen zou zijn.</p>
      <p sl="fr">Ik vind uw voorstel goed, commissaris. Ik denk dat de compromissen die thans ter tafel liggen binnen de Raad en die rekening houden met de daadwerkelijke stijging van de accijnstarieven als gevolg van de uitbreiding van de Europese Unie, goed zijn en dat wij deze zouden moeten steunen. De amendementen die mijn fractie heeft ingediend, gaan in die richting en hebben niets van doen met lapwerk; mevrouw Lulling heeft duidelijk niet begrepen waarover zij in wezen gaan.</p>
      <p sl="fr">De vraag is hoe we op dit gebied vooruitgang kunnen boeken. Het idee dat we het beste de pijp aan Maarten kunnen geven omdat we voor een moeilijke taak staan, lijkt mij geen goede strategie. Wat betreft het afzien van alle accijnstarieven, verheugt het mij dat mevrouw Kaupi toegeeft dat deze nuttig kunnen zijn, ook met het oog op de volksgezondheid, en dat we er goed aan doen deze te handhaven.</p>
      <p sl="fr">Afgezien van het specifieke probleem van onze Bulgaarse vrienden denk ik dat wij als wetgever serieus en consistent moeten pleiten voor handhaving van de zwakke en ontoereikende instrumenten waarover de Commissie thans beschikt om ervoor te zorgen dat bepaalde fiscale aspecten een rol spelen bij het functioneren van de interne markt. Zoals u weet, commissaris, kunt u in deze strijd rekenen op de volledige steun van mijn fractie.</p>
    </intervention>
    <intervention id="2-400" speaker_id="4274" name="Olle Schmidt" is_mep="True" mode="spoken">
      <p sl="sv">namens de ALDE-Fractie . – Mevrouw Lulling, u heeft vele goede kanten, maar af en toe slaat u de plank ook mis, en dat doet u met dit verslag. Ik zal mijn fractie aanraden om uw verslag in zijn geheel af te wijzen en dus de Commissie te volgen.</p>
      <p sl="sv">In een verslag over accijnstarieven op alcohol moet ook rekening worden gehouden met het effect van een grotere drankconsumptie op de volksgezondheid. Over de volksgezondheid wordt echter niets gezegd. De afschaffing van accijnzen op alcohol, waaronder accijnzen op bier, zou een volstrekt verkeerd signaal afgeven. We weten dat de schadelijke gevolgen van alcohol toenemen en we weten ook dat steeds meer jongeren in Europa zich letterlijk dood drinken, en niet alleen in de Scandinavische landen.</p>
      <p sl="sv">Elke dag komen grote stromen bier, wijn en sterkedrank Zweden binnen, waaronder een half miljoen blikjes bier en 65 000 flessen sterkedrank. Dat komt door de grote verschillen in heffingen op alcohol. Hier kunnen hogere gemeenschappelijke accijnzen in de EU een belangrijke rol spelen. De kostenmarge betekent in dit verband veel, omdat het hier om prijsbewuste consumenten gaat.</p>
      <p sl="sv">De Europese integratie moet niet gebaseerd zijn op alcoholtoerisme. Ik eis niet dat de EU Zweedse heffingen invoert – dat idee is mij vreemd – maar waar ik wel om vraag is medeleven en solidariteit met andere landen en hun inwoners. Daarom moeten accijnzen op alcohol steeds meer op elkaar worden afgestemd.</p>
      <p sl="sv">Wij Europeanen drinken de meeste alcohol in de wereld. De Commissie heeft vorig jaar een strategie voor de reductie van alcoholschade gepresenteerd. Als wij in dit Parlement de lijn van de Commissie willen volgen, moeten wij maar één ding doen, namelijk dit verslag afwijzen.</p>
    </intervention>
    <intervention id="2-401" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, mijnheer de commissaris, dames en heren, het voorstel inzake de onderlinge aanpassing van de accijnstarieven op alcohol en alcoholhoudende dranken heeft aanleiding gegeven tot een levendig debat en talrijke controversen. Deze situatie was niet alleen te wijten aan de uiteenlopende accijnstarieven die in de afzonderlijke EU-lidstaten worden toegepast, maar ook aan de vrees dat de voorstanders van deze veranderingen er eigenlijk op aanstuurden dat de belastingsbevoegdheden van de lidstaten geleidelijk door de Europese Unie zouden worden overgenomen. Beweerd wordt dat het hun ultieme bedoeling is om een eenvormige belasting in te voeren voor natuurlijke en rechtspersonen.</p>
      <p sl="pl">Het opnemen van de voorgestelde amendementen in Richtlijn 92/84/EEG van de Raad zou de concurrentie afzwakken en de kwaliteit van de afzonderlijke producten doen dalen. Daarenboven zou dit leiden tot een verdere monopolisering van de markt door grote concerns.</p>
      <p sl="pl">Tot besluit zou ik willen opmerken dat dit probleem veel complexer is dan de indieners van de amendementen denken. Deze kwestie vergt een grondige analyse, een uitgebreid debat en intensief overleg tussen de lidstaten van de Europese Unie.</p>
    </intervention>
    <intervention id="2-402" speaker_id="28139" name="Carl Schlyter" is_mep="True" mode="spoken">
      <p sl="sv">namens de Verts/ALE-Fractie. – Wie uit naam van de subsidiariteit de minimumheffing op alcohol wil afschaffen, moet accepteren dat men tegelijkertijd uit naam van de subsidiariteit een beperking van de particuliere invoer van alcohol toelaat. Anders zullen landen met hoge accijnzen volledig worden overspoeld met goedkope particulier geïmporteerde alcohol en zullen ze de rekening daarvoor moeten betalen in de vorm van hoge zorgkosten. Zonder invoerbeperkingen zal het land met de laagste accijnstarieven zijn alcoholbeleid aan alle andere landen opdringen.</p>
      <p sl="sv">Met welke logica kan men 200 kilo wijn, bier en sterkedrank over de grenzen van de EU-landen meenemen, doch slechts 15 kilo verse vis? Bovendien is een nulbelasting op wijn absurd als er wel een heffing op bier en sterkedrank is. Nog absurder is het wanneer Zweden voor de rechter wordt gesleept omdat het volgens de Commissie de biersector heeft bevoordeeld door hoge belasting op wijn. De EU vervalst zelf de concurrentie op de markt door zijn nulbelasting op wijn. Alcohol is geen normaal handelsproduct. De handelwijze van de parlementaire commissie, die dit ziet als een vraagstuk voor de interne markt, zonder rekening te houden met de volksgezondheid, is onverantwoord en in economisch opzicht ongezond.</p>
    </intervention>
    <intervention id="2-403" speaker_id="28497" name="Gerard Batten" is_mep="True" mode="spoken">
      <p sl="en">namens de IND/DEM-Fractie . – Mijnheer de Voorzitter, de Raad en de Commissie willen de minimumaccijnstarieven voor alcohol verhogen. Waarschijnlijk is dit bedoeld om de verstoring van de mededinging te beperken en de interne markt te bevorderen. De rapporteur stelt dat het in 1992 bepaalde minimumtarief, dat door een klein aantal lidstaten wordt toegepast, andere lidstaten er niet van heeft weerhouden de kloof te vergoten door hun tarieven te verhogen. De conclusie is dat het vastleggen van minimumtarieven zinloos is zolang het de lidstaten vrij staat hogere tarieven te hanteren, en de richtlijn moet worden ingetrokken.</p>
      <p sl="en">De EU zal echter nooit enige vorm van controle afstaan, hoe nutteloos die ook is. In sommige landen zullen de tarieven dus stijgen wanneer het minimumtarief wordt verhoogd op basis van de inflatie. Dit is in elk geval een nuttige les voor de nieuwe lidstaten: de EU bemoeit zich met wat hun het meest dierbaar is en het kost ze nog geld ook.</p>
    </intervention>
    <intervention id="2-404" speaker_id="966" name="Jean-Claude Martinez" is_mep="True" mode="spoken">
      <p sl="fr">namens de ITS-Fractie . – Mijnheer de Voorzitter, in 1990 kregen we te horen dat bandbreedtes noodzakelijk waren. In 1992 kregen we te horen dat minimumtarieven noodzakelijk waren. Nu krijgen we te horen dat zwevende minimumtarieven noodzakelijk zijn, en steeds om dezelfde reden: de eugenetica, de gezondheidsmanie van het protestantse Europa, die ons zou moeten aanzetten tot het heffen van interne douanerechten, tot het oprichten van fiscale hindernissen van maximaal bijna twee euro per liter wijn, bijvoorbeeld in Denemarken en Groot-Brittannië. Maar als onze Britse, Deense of Zweedse vrienden belastingen willen heffen, laat hen dan hun gang maar gaan. De mediterrane landen, Duitsland en Luxemburg passen het nulaccijnstarief toe op wijn.</p>
      <p sl="fr">Het staat iedereen vrij drugs te nemen in plaats van te drinken, als hij of zij dat wil, maar we lossen het drugsprobleem niet op met belastingheffing. Ik durf zelfs te zeggen dat we geen gezondheidsveiligheid bereiken met belastingheffing. Laat hen drinken, laat hen leven! Er bestaan maxima zonder grenzen: wij hebben geen behoefte aan minima!</p>
    </intervention>
    <intervention id="2-405" speaker_id="4516" name="Roger Helmer" is_mep="True" mode="spoken">
      <p sl="en">Mijnheer de Voorzitter, hier gaan we weer. Opnieuw zien we een verdoken poging van de Commissie om belastingharmonisatie via de achterdeur binnen te sluizen.</p>
      <p sl="en">We spreken in dit Huis graag over schadelijke belastingconcurrentie. Laten we daarom meteen duidelijk stellen dat schadelijke belastingconcurrentie niet bestaat. Alle belastingconcurrentie is goed. Elke poging tot harmonisatie komt neer op een kartel van regeringen, dat ingaat tegen de belangen van de mensen. Zoals elke poging om belastingen te harmoniseren, zal ook dit voorstel leiden tot nog hogere belastingen in onze toch al overbelaste economieën.</p>
      <p sl="en">Daarnaast heeft het Commissievoorstel nog een ander manco. Men wil namelijk voor het hele scala een gemeenschappelijk verhogingspercentage toepassen. Dit maakt de ontwrichte situatie die nu al bestaat tussen verschillende dranksoorten alleen maar erger. Wijn wordt namelijk bevoordeeld ten koste van traditionele sterke drank, als cognac en scotch. Ik moet erbij zeggen dat ik niet onpartijdig ben, want ik ben werkzaam geweest in de Schotse whisky. Ik ben namelijk enkele jaren mijnheer Johnny Walker geweest in Korea.</p>
      <p sl="en">Elk weldenkend mens moet toch inzien dat de schandelijke belastingdiscriminatie die wordt voorgesteld totaal onaanvaardbaar is. Wijn wordt namelijk meer ontzien dan bier en sterke drank. Dit mogen we niet laten gebeuren. Laat ik daarom ingaan op het werk van de rapporteur, de bewonderenswaardige mevrouw Lulling. Zelden heeft een verslag in dit Huis zo´n hoog gehalte aan gezond verstand bevat.</p>
      <p sl="en">De doelstellingen van de maatregel uit 1992 om alcoholaccijnzen te harmoniseren zijn niet gehaald. Ook de wijzigingen die de Commissie voorstelt zouden falen. Bovendien leveren de accijnzen zo weinig op dat de inningskosten soms niet eens kunnen worden gerechtvaardigd. Het zou de lidstaten vrij moeten staan om tarieven te heffen die passen bij hun eigen volk en cultuur.</p>
      <p sl="en">Rapporteur Lulling stelt in haar laatste aanbeveling dat de Gemeenschapswetgeving op dit vlak zou moeten worden afgeschaft. Ik wil haar dan ook feliciteren met dit uitstekende werk.</p>
    </intervention>
    <intervention id="2-406" speaker_id="34252" name="Мартин Димитров" is_mep="True" mode="spoken">
      <p sl="nl">Уважаеми г-н председател, уважаеми дами и господа, в аргументите, използвани от социалистите и от уважаемия комисар Kovács, има един голям проблем и той е следният: Те казват: „Когато акцизите се определят от Брюксел централизирано, няма проблеми със здравето. Обаче, когато се даде правото на всяка страна сама да определя своето акцизно облагане, тогава има големи здравни проблеми.“</p>
      <p sl="nl">Това е несъстоятелен аргумент, който е типичен за хората, които имат централизиран начин на мислене. Страните имат повече информация, по-добре познават своите проблеми и могат по-добре да се справят с определянето на акцизните ставки. Защо мислите, че когато Брюксел определя централизирани акцизи, нещата изглеждат по-добре? Тази логика не я разбирам.</p>
      <p sl="nl">Другото много важно нещо: здравните проблеми зависят от образованието, от информационни кампании и много по-малко от данъци. Разликата в доходите между Източна и Западна Европа е много голяма. Как при 10 пъти разлика в доходите да определите минимални акцизи, така че всички да са доволни? Това очевидно не може да стане. В страни като България и Румъния сегашното акцизно облагане представлява около 70 % от крайната цена заедно с ДДС, което създава огромен стимул за „сива икономика“, което означава производство, което не се отчита въобще от държавата. Тази „сива икономика“ ще навлиза и в други страни-членки на Европейския съюз.</p>
      <p sl="nl">Затова въобще не може да се говори и не трябва да се говори за увеличаване на акцизните ставки. Напротив, трябва да се даде право на всяка страна в зависимост от своите традиции, национални особености да определя акцизните ставки. Това е разумното, рационално предложение.</p>
      <p sl="nl">Напълно заставаме цялата българска делегация в Народната партия зад предложението на г-жа Lulling, което е изключително разумно. Това е едно законодателство, което 15 години не дава ефект. Очевидно е, че е излишно и ако имаме доблестта и смелостта, трябва да кажем: „Да, не върши работа.“ И трябва да бъде спряно. Неслучайно започна инициатива на Европейската комисия за премахване на тези директиви, които са излишни. Ето пример за излишна директива. Имате ли смелостта да я прекратите? Това е единственото решение.</p>
    </intervention>
    <intervention id="2-407" speaker_id="4483" name="Ieke van den Burg" is_mep="True" mode="spoken">
      <p sl="nl">Voorzitter, neem me niet kwalijk dat ik over dit onderwerp niet zo erg geëmotioneerd kan zijn, wat hier blijkbaar wel de gewoonte is. Laat mij beginnen door onze schaduwrapporteur, mevrouw Gottardi, te verontschuldigen. Ik neem het even van haar over.</p>
      <p sl="nl">Ik moet zeggen dat ikzelf met groot amusement heb gadegeslagen hoe mevrouw Lulling als een ware Marianne deze strijd heeft aangevoerd, deze revolte tegen dit voorstel voor een richtlijn en dit voorstel om de minimumtarieven op bier en alcohol op te trekken volgens de inflatie. Dat is inderdaad een onderwerp waarmee je goed kan scoren. Dat blijkt wel. Belasting is natuurlijk een impopulair onderwerp en bier en alcohol zijn hele populaire onderwerpen. Maar goed, wij werden dus in onze fractie niet zo meegesleept, omdat wij ons, zoals mevrouw Berès al gezegd heeft, verantwoordelijk voelen voor de interne markt en voor eerlijke concurrentie.</p>
      <p sl="nl">Het enige kritische punt dat ik zou willen noemen, is dat deze richtlijn zoals die begin jaren '90 is opgesteld, natuurlijke hele slechte wetgeving is, doordat er absolute getallen zijn ingezet. Dat is geen goede werkwijze, zeker bij een onderwerp waarover je met algemene stemmen moet beslissen, want dan is het vrijwel onmogelijk om die absolute getallen ooit te veranderen.</p>
      <p sl="nl">Daarom ben ik zo gecharmeerd door het voorstel dat commissaris Kovács samen met het Finse voorzitterschap heeft gepresenteerd, om te voorzien in een automatische indexatie. Ik denk dat het een hele goede geste is geweest om daarbij niet zo hoog te beginnen als in het oorspronkelijke voorstel, maar om met de eerste verhoging die er moet komen, een wat bescheidener aanvang te nemen.</p>
      <p sl="nl">Daarom hebben wij als PSE-Fractie deze voorstellen, zoals ze nu in de Raad behandeld worden, als amendementen ingediend. Ik denk dat het heel verstandig zou zijn en van goed beleid getuigen, als het Parlement daar morgen in meerderheid voor zou stemmen.</p>
    </intervention>
    <intervention id="2-408" speaker_id="28285" name="Margarita Starkevičiūtė" is_mep="True" mode="spoken">
      <p sl="lt">Mijnheer de Voorzitter, ik steun het verslag van mevrouw Lulling, omdat ik vind dat het heel evenwichtig is en betrekking heeft op een liberaal belastingbeleid.</p>
      <p sl="lt">Het gaat hier vandaag niet over de accijns zelf, waarvan een toename in stappen van 1 procent, in tegenstelling tot wat de Commissie beweert, niets zal veranderen. Het verschil in douanetarieven tussen bijvoorbeeld Litouwen en de Scandinavische landen zal precies even groot blijven. Het gaat erom of wij belastingtarieven willen standaardiseren en harmoniseren of dat wij vinden dat de diversiteit van onze landen weerspiegeld moet worden in verschillende belastingtarieven en verschillende belastingsystemen. Ja, wij moeten stimuleren dat de handel tussen de verschillende landen goed functioneert en er moet een gemeenschappelijke interne markt worden gecreëerd. Dit kunnen wij bereiken en wij hebben plannen (het Parlement heeft al een verslag hierover aangenomen) voor het harmoniseren van de belastinggrondslag. Douanetarieven moeten de daadwerkelijke situatie in elk land weerspiegelen en moeten mogelijkheden voor de handel creëren om initiatieven te tonen. In de landen waar zulke initiatieven niet worden ondersteund door een goede infrastructuur, zoals in de nieuwe lidstaten, kunnen deze worden gesteund met speciale belastingtarieven. Concurrentie is altijd gezond, welk standpunt men ook inneemt. Ons interne gekibbel over welk land het goedkoopste is, is nogal amusant, want echt goedkope alcohol vind je in Rusland.</p>
    </intervention>
    <intervention id="2-409" speaker_id="28146" name="Hélène Goudin" is_mep="True" mode="spoken">
      <p sl="sv">Een grote alcoholconsumptie gaat gepaard met ernstige sociale gevolgen, zogenaamde negatieve externe effecten. Om de problematiek gemakkelijker te begrijpen kan men een parallel trekken met de belastingen op brandstof voor voertuigen. Deze brandstoffen worden belast omdat ze schadelijke effecten op het milieu hebben. Door belasting te heffen kan men de milieuverontreiniging ten gevolge van de verbranding tegengaan. Daarmee internaliseert men de kosten, en de vervuiler betaalt.</p>
      <p sl="sv">Hetzelfde beginsel kan worden toegepast op de verkoop van alcohol. De gezondheidsstelsels van de lidstaten staan onder druk ten gevolge van aan alcohol gerelateerde ziekten. Belasting op alcohol heeft in dit geval twee gevolgen: enerzijds wordt er minder geconsumeerd van een product waar belasting over wordt geheven, anderzijds vormen de belastinginkomsten een aanvulling op de staatskas. Dit geld kan dan worden gebruik om zorg te verlenen aan mensen met letsel ten gevolge van alcohol.</p>
      <p sl="sv">Wat minimumaccijnzen betreft vinden we dat die, nu ze er eenmaal zijn, beter kunnen worden gehandhaafd dan afgeschaft. Er moet ook geen uitzondering worden gemaakt voor sommige alcoholhoudende dranken, zoals op dit moment gebeurt.</p>
    </intervention>
    <intervention id="2-410" speaker_id="33986" name="Petre Popeangă" is_mep="True" mode="spoken">
      <p sl="nl">Din lipsă de timp, o să mă limitez la a expune doar câteva consideraţii privind efectele pe care le-ar produce în România modificarea directivei pe care o analizăm, consideraţii transmise de către o asociaţie de producători de bere pe care le împărtăşesc şi le susţin. Se apreciază că aplicarea unei asemenea măsuri este, în prezent, dăunătoare industriei berii din România, deoarece va declanşa o competiţie neloială între unităţile producătoare de bere şi cele producătoare de alte băuturi fermentate, determinată de faptul că prin egalizarea propusă se va provoca creşterea accizei la bere, în timp ce la alte băuturi fermentate va rămâne neschimbată. Consecinţa directă şi imediată a acestei modificări este scumpirea produsului, în condiţiile în care în România coeficientul putere de cumpărare pe produs intern brut/locuitor indică faptul că berea este deja cu 200% mai scumpă decât media preţurilor practicate la produsele similare din Europa 15. Creşterea preţului va determina în mod automat şi limitarea producţiei, ca una dintre consecinţele diminuării consumului, ceea ce va provoca şi scăderea numărului de salariaţi din acest sector, cu tot cortegiul de efecte sociale şi financiare ce ar rezulta din acest proces.</p>
      <p sl="nl">În sfârşit, dar fără a epuiza toate consecinţele pe care le-ar genera adoptarea unei astfel de decizii, se semnalează şi faptul că mărirea accizei la bere ar putea avea şi efecte inverse celor scontate, determinând per total o diminuarea a veniturilor bugetare ca urmare a scăderii vânzărilor şi diminuării personalului din acest sector.</p>
    </intervention>
    <intervention id="2-411" speaker_id="28138" name="Zsolt László Becsey" is_mep="True" mode="spoken">
      <p sl="hu">Graag feliciteer ik mevrouw Lulling met haar verslag, ik hoop dat morgen ook het Parlement daar in meerderheid voor zal stemmen. Er is een andere filosofie nodig op het gebied van accijnzen, want het vaststellen van minimumtarieven in euro’s verbetert niets aan de convergentiestatus, zo is gebleken. Oftewel het doel wordt hiermee niet bereikt.</p>
      <p sl="hu">In wezen is het in een van boven open systeem, gemeten in euro’s, zeker dat de convergentie niet significant zal zijn. We kunnen hier bovendien ernstige schade mee aanrichten, aangezien we in veel, over het algemeen de armere, lidstaten via agressieve prijsreguleringen waar zelfs Marx nog trots op zou zijn, nieuwe verplichte inflatielasten zouden opleggen aan lidstaten waar de staatsbegroting op orde is, waarmee we de vrijheid van het belastingbeleid nog verder inperken. En dat terwijl velen van hen net al hun accijnzen gedwongen hebben verhoogd of nog gaan verhogen, en deze aldus gestrafte landen bovendien al over de maximale opbrengst heen komen – we hoeven de economische analyses er maar bij te pakken.</p>
      <p sl="hu">Maar dit kan als nieuwe munitie dienen voor het argument waarom in deze landen – bijvoorbeeld de Oostzeestaten en de Balkanlanden – de euro nog niet kan worden ingevoerd, daarbij gebruikmakend van argumenten die zogenaamd worden ingegeven door inflatieoverwegingen, zodat deze landen ver uit de eurozone kunnen worden gehouden. Maar hoe zien we het voor ons dat dit in Bulgarije of Roemenië, met lonen van 100 à 150 euro, niet een drijfveer zal zijn voor de zwarte economie, criminaliteit en illegaal stoken van drank? Het gaat hier om de volksgezondheid! Of zullen de mensen in deze landen hun halve maandloon aan accijnzen uitgeven?</p>
      <p sl="hu">Om nog maar te zwijgen van het geniale idee dat ook over wijn, als vervanger van bier, een verplicht minimumtarief moet worden geheven, waarmee de oeroude Europese cultuur nog verder wordt getroffen. Als we echte convergentie willen en we het op dit gebied eens zijn over de strategie, moeten we een gedragscode in het leven roepen – waarvoor ik al een voorstel heb gedaan dat de Commissie zelfs al heeft aangenomen – waarin ook de lidstaten die boven of onder het gemiddelde accijnsniveau zitten, aanvaarden dat ze alleen maar ingrijpen in de accijnzen om dichter bij het gemiddelde te komen, mits hun economische omstandigheden dat toelaten.</p>
      <p sl="hu">Er is geen sprake van het opnieuw instellen van grenzen, noch van het schrappen van accijnzen, maar dit is de enige mogelijke oplossing voor het accijnsbeleid. Er vindt uitbreiding plaats en lidstaten die zich in zeer uiteenlopende ontwikkelingsstadia bevinden (hier wordt de toespraak onderbroken).</p>
    </intervention>
    <intervention id="2-412" speaker_id="28295" name="Antolín Sánchez Presedo" is_mep="True" mode="spoken">
      <p sl="es">Mijnheer de Voorzitter, beste collega’s, de onderlinge aanpassing van de accijnzen op alcohol en alcoholhoudende dranken, waarmee de minimumniveaus voor de accijnstarieven worden vastgesteld, is een goede methode voor het beperken van concurrentieverstoringen en ongelijkheden in de werking van de interne markt, waarbij de lidstaten tevens ruimte wordt gelaten om hun fiscale bevoegdheden uit te oefenen.</p>
      <p sl="es">De herziening van de tarieven, die niet gewijzigd zijn sinds 1992, is noodzakelijk om te voorkomen dat het systeem ontregeld raakt en zijn bestaansreden verliest. Het is ook een complexe operatie omdat, hoewel de oorspronkelijke inspanning voor het bereiken van onderlinge aanpassing mettertijd aan waarde heeft ingeboet, ze is uitgebreid met de integratie, sindsdien – en in drie achtereenvolgende golven – van vijftien lidstaten met zeer uiteenlopende omstandigheden en culturen.</p>
      <p sl="es">Het communautaire acquis opgeven, zoals de rapporteur voorstelt, betekent een stap achteruit, wat een destabiliserend effect met ongewenste gevolgen zou kunnen hebben. Instandhouding belet de lidstaten niet om te speuren naar en vooruit te lopen op nieuwe ontwikkelingen door middel van zachte formules, zoals gedragscodes.</p>
      <p sl="es">Volgens berekeningen zal het Commissievoorstel om met ingang van 1 januari 2008 31 procent van de inflatiestijging die zich heeft voorgedaan tussen 1983 en 2005 te recupereren, in de meeste lidstaten geen effect sorteren, daar zij hogere minimumtarieven hebben, al zal het vermoedelijk leiden tot een sterke stijging van de tarieven in andere lidstaten en negatieve gevolgen hebben voor de producenten, de werkgelegenheid en de prijsbeheersing.</p>
      <p sl="es">Om al deze redenen denk ik dat in de herziening wijn ongemoeid moet worden gelaten, dat de voorgestelde tarieven moeten worden beperkt, de speciale gevoeligheid van bier en tussenproducten in aanmerking nemende, en dat er gewerkt moet worden aan een geleidelijke aanpassing in de nieuwe lidstaten, die nogal uiteenlopende uitgangsposities hebben.</p>
      <p sl="es">Het lijkt mij wenselijk als er in de toekomst regelmatig herzieningen worden doorgevoerd, ofschoon de automatische indexering dit fiscale instrument zou kunnen loskoppelen van het economisch beleid in de Europese Unie.</p>
    </intervention>
    <intervention id="2-413" speaker_id="28320" name="Ivo Strejček" is_mep="True" mode="spoken">
      <p sl="cs">Mijnheer de Voorzitter, mijnheer de commissaris, goedenavond. Mevrouw Lulling, u heeft vanavond al lof geoogst. Naast mijn persoonlijke felicitaties wil u ook zeggen dat ik echt blij ben met uw verslag. Uw verslag bevat namelijk minstens vier opmerkingen die ik hier nog eens voor het voetlicht wil brengen.</p>
      <p sl="cs">Ten eerste gaat uw verslag uit van de premisse dat grensoverschrijdende handel, met het vrije verkeer van goederen, een van de basisbeginselen is van de Europese integratie. De klant beslist op basis van de prijs en kiest dus voor die goederen die het laagst belast zijn. Als sommige lidstaten hun goederen te zwaar belasten, moeten zij dat via hun eigen belastingbeleid rechtzetten in plaats van te wachten op redding vanuit de Europese Unie.</p>
      <p sl="cs">Ten tweede, en dit is naar mijn mening een van de sleutelelementen van uw verslag, is fiscale mededinging goed en gezond. Het scheppen van een Europese markt zonder belastingverschillen aan de binnengrenzen is niets anders dan een moderne vorm van protectionisme.</p>
      <p sl="cs">Ten derde, en dit is hier al herhaaldelijk naar voren gebracht, heeft elke lidstaat het recht op een eigen, onafhankelijk belastingbeleid. Belastingen en het beheer van de belastingopbrengsten vormen de kern van het politieke spel. Zoals u weet, mevrouw Lulling, vertegenwoordig ik in dit Parlement de Tsjechische Republiek en zijn belangen, en aangezien de Tsjechische Republiek een belangrijke bierproducent en –exporteur is, wil ik er tot slot op hameren dat er werkelijk geen enkele reden bestaat waarom de Tsjechische bierbrouwerijen en de Tsjechische consument gestraft zouden moeten worden met een geharmoniseerde verbruiksbelasting.</p>
    </intervention>
    <intervention id="2-414" speaker_id="2107" name="Jan Andersson" is_mep="True" mode="spoken">
      <p sl="sv">Eigenlijk vind ik dat het oorspronkelijke Commissievoorstel met een aanpassing vanaf 1993 het beste was, maar ik besef dat om een compromis in de Raad te bereiken, een aanpassing vanaf 2004 de enige mogelijkheid is. Waarom ben ik voor het Commissievoorstel? Wel, op grond van de eerder naar voren gebrachte argumenten. Ik ben voor belastingen, dat wil zeggen minimumbelastingen op milieugevaarlijke activiteiten, omdat ik die milieugevaarlijke activiteiten wil reduceren.</p>
      <p sl="sv">Zo is het ook met alcohol. Alcohol kost ons enorme bedragen in termen van volksgezondheid. Een effectief instrument is dan het inzetten van minimumaccijnzen om de consumptie te verminderen. In dit debat is een merkwaardig argument aangevoerd, namelijk dat deze matige verhoging de inflatie zou aanwakkeren. Om dat in welk land dan ook te bereiken moet de alcoholconsumptie daar zo ongelooflijk hoog zijn dat het echt tijd zou zijn om de accijnzen te verhogen.</p>
    </intervention>
    <intervention id="2-415" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . Mijnheer de Voorzitter, ik wil alle sprekers bedanken voor hun bijdrage aan het debat. Zoals ik al zei in mijn inleiding, zou intrekking van de richtlijn en afschaffing van de minimumtarieven ernstige gevolgen hebben. Ik wil hier graag iets meer over zeggen.</p>
      <p sl="en">Zonder minimumtarieven zou er voor de lidstaten geen enkele verplichting bestaan om accijns te heffen op alcohol. Dat we dit moeten beschouwen als een reële mogelijkheid, blijkt wel uit het weinige belang dat sommige lidstaten hechten aan alcoholaccijnzen, gezien de lage tarieven die ze hanteren.</p>
      <p sl="en">Ik ben ervan overtuigd dat sommige lidstaten zonder de minimumtarieven striktere beperkingen willen opleggen aan de hoeveelheid alcohol die individuen mogen meenemen van de ene lidstaat naar de andere. Ze zullen de onvermijdelijke inkomstenderving immers willen ondervangen. Dit zou minder vrijheid betekenen voor de burgers. Daarnaast is gezegd dat minimumtarieven ingaan tegen de soevereiniteit van de lidstaten. Het tegendeel is waar. De soevereiniteit van de lidstaten wordt er juist door gesteund. De lidstaten kunnen immers hun eigen fiscale beleid blijven voeren, zonder hierbij het risico te lopen dat dit beleid wordt ondermijnd door andere lidstaten en met name door shoppen over de grens en smokkel.</p>
      <p sl="en">Dit betekent niet dat de minimumtarieven zijn bedoeld om de lidstaten met hogere belastingen te beschermen. De minimumtarieven zijn relatief laag en blijven ook na de verhoging met 4,5 procent aan de lage kant. De lidstaten behouden dus ruim voldoende armslag. Het staat ze vrij om hun nationale tarief in de buurt van het minimum of ver daarboven vast te leggen, zolang ze maar de verantwoordelijkheid op zich nemen voor de consequenties.</p>
      <p sl="en">Ik wil nogmaals bevestigen dat het voorstel zeker geen harmonisatie en ook geen onderlinge aanpassing tot doel heeft. Het gaat om een opwaardering. Er is gezegd dat de verhoging van de minimumaccijnstarieven inflatie wellicht in de hand werkt. Dat is zeker niet het geval. De verhoging is een compensatie voor de inflatie die al heeft plaatsgevonden.</p>
      <p sl="en">Daarnaast is het argument gebruikt dat de zwarte markt erdoor kan groeien. Daarover zou ik willen zeggen dat het gebrek aan of de afschaffing van accijnzen juist kan leiden tot smokkel en grensoverschrijdend winkelen, wat niets meer te maken heeft met eerlijke mededinging.</p>
      <p sl="en">Tot slot een opmerking over de Tsjechische brouwerijen en consumenten. Zij zullen er niet onder lijden, omdat de huidige accijns in Tsjechië ver boven het nieuwe verhoogde gemeenschappelijke minimumtarief ligt.</p>
    </intervention>
    <intervention id="2-416" speaker_id="1186" name="Astrid Lulling" is_mep="True" mode="spoken" role="rapporteur">
      <p sl="fr">Ik wil graag het woord voeren in mijn hoedanigheid van rapporteur, zoals in de meeste nationale parlementen het geval is. Ik ben 25 jaar lid geweest van een nationaal parlement, en afgevaardigden kunnen daar reageren als rapporteur. Ik wil graag zeggen, commissaris, …</p>
    </intervention>
    <intervention id="2-417" speaker_id="28380" name="De Voorzitter" is_mep="True" mode="spoken">
      <p sl="nl">Neemt u mij niet kwalijk, mevrouw Lulling, ik zal u nog een minuutje geven om af te ronden en te zeggen wat u nog van belang vindt. Er is geen spreektijd voor u voorzien, dus u krijgt niet meer dan een minuut.</p>
    </intervention>
    <intervention id="2-418" speaker_id="1186" name="Astrid Lulling" is_mep="True" mode="spoken">
      <p sl="en">Nadat u de commissaris zoveel tijd hebt gegeven, laat u mij niet antwoorden. Dit is geen debat! We zijn hier in een Parlement!</p>
    </intervention>
    <intervention id="2-419" speaker_id="28380" name="De Voorzitter" is_mep="True" mode="spoken">
      <p sl="nl">Zeker, we zitten in een Parlement, en daarom moet ik zorgen dat de zaken enigszins ordelijk verlopen.</p>
    </intervention>
    <intervention id="2-420" speaker_id="1186" name="Astrid Lulling" is_mep="True" mode="spoken">
      <p sl="fr">Wij bevinden ons in een parlement, mijnheer de Voorzitter, en ik heb het recht te reageren op de commissaris en de sprekers. Ik wil graag reageren op mevrouw Berès, die mij ervan beschuldigde een streep onder het verleden te willen zetten door accijnzen af te schaffen.</p>
      <p sl="fr">Mijnheer de Voorzitter, mijn voorstel is volkomen verkeerd begrepen. Ik wil die misverstanden graag rechtzetten, omdat gezegd is dat accijnzen worden afgeschaft. Nee! Minimumtarieven afschaffen betekent niet accijnzen schrappen: elke lidstaat is vrij ze vast te stellen, en elke lidstaat is tevens vrij ze aan te passen. Wij moeten hier echter geen dingen zeggen die kant noch wal raken. Als wij het alcoholisme, de bestrijding van het alcoholisme en de accijnstarieven op een hoop gooien, wil ik u erop wijzen dat het alcoholisme het ergst is in de lidstaten met de hoogste accijnzen.</p>
      <p sl="fr">Ik betreur het zeer, mijnheer de Voorzitter, dat u mij geen tijd geeft om te reageren, met name op de commissaris, omdat de commissaris probeerde de indruk te wekken dat ons amendement over een gedragscode zou leiden tot accijnzen op wijn van 48 euro/hl …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-421" speaker_id="28380" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt woensdag 23 mei plaats.</p>
    </intervention>
  </section>
  <section id="creitem32" title="21. Financiële bijstand van de Gemeenschap op het gebied van de transeuropese netwerken voor vervoer en energie (debat)">
    <intervention id="2-423" speaker_id="28380" name="De Voorzitter" is_mep="True" mode="spoken">
      <p sl="nl">Aan de orde is de aanbeveling voor de tweede lezing (A6-0169/2007), namens de Begrotingscommissie, betreffende het gemeenschappelijk standpunt, door de Raad vastgesteld met het oog op de aanneming van een verordening van het Europees Parlement en de Raad tot vaststelling van de algemene regels voor het verlenen van financiële bijstand van de Gemeenschap op het gebied van de trans-Europese netwerken voor vervoer en energie (17032/2/2006 C6-0101/2007 2004/0154(COD)) (Rapporteur: Mario Mauro)</p>
    </intervention>
    <intervention id="2-424" speaker_id="4393" name="Mario Mauro" is_mep="True" mode="spoken" role="rapporteur">
      <p sl="it">Mijnheer de Voorzitter, dames en heren, binnen de Europese context is een sterke economische groei die werkgelegenheid en welvaart creëert, zonder een efficiënt en modern vervoersnetwerk moeilijk voor te stellen.</p>
      <p sl="it">Het trans-Europese vervoersnetwerk speelt een cruciale rol bij het mogelijk maken van het vrije verkeer van personen en goederen op het grondgebied van de Europese Unie en vormt een van de doorslaggevende factoren bij het behalen van de doelstellingen van economische ontwikkeling van de Europese Unie op het gebied van werkgelegenheid, die in de Lissabon-agenda zijn opgenomen. Dit geldt des te meer in een Europa dat, door de uitbreiding, nog verder twee kanten is opgegaan: richting Midden- en Oost-Europa en Zuid-Europa.</p>
      <p sl="it">Daarom is één van de doelstellingen van de Europese Unie voor de TEN het oplossen van de knelpunten op het spoorwegnet en het aanpassen van de voornaamste routes, teneinde de nieuwe stromen ten gevolge van de uitbreiding aan te kunnen, met name in de grensgebieden, en de toegang voor perifere regio’s te verbeteren. Op deze manier kunnen de TEN als referentiepunt dienen voor het Gemeenschapsrecht, dat is opgesteld ter bevordering van de economische en sociale ontwikkeling en de territoriale samenhang van de landen van de Unie.</p>
      <p sl="it">Zoals we allen weten is de financiering van de TEN enorm teruggelopen ten opzichte van de aanvankelijke prognoses: de programmering 2007-2013 heeft 8 miljard euro vrijgemaakt voor de TEN, een flinke bezuiniging ten opzichte van de 20 miljard euro waar de Commissie in eerste instantie om had verzocht, ondanks dat dit een verdubbeling is van de middelen die in de periode 2000-2006 beschikbaar zijn gesteld.</p>
      <p sl="it">We hebben deze bezuiniging geaccepteerd en zijn verder gegaan met de middelen die ons ter beschikking zijn gesteld, en gedurende de lange onderhandelingen hebben we vier fundamentele doelstellingen nagestreefd: 1) vereenvoudiging: om tot een snellere behandeling te komen; 2) voorwaardelijkheid: milieuvriendelijke vervoerswijzen krijgen de voorkeur; 3) selectiviteit en concentratie: het bevorderen van de concentratie van middelen op projecten die de grootste communautaire meerwaarde opleveren; 4) evenredigheid: om zo het maximaal toe te wijzen bedrag aan communautaire middelen te differentiëren op basis van het type project dat gefinancierd moet worden.</p>
      <p sl="it">Ik heb slechts enkele doelstellingen genoemd die wij hebben bereikt in het streven naar een precieze bepaling van de financiële vastleggingen: verhoging van het medefinancieringpercentage naar 20 procent voor prioritaire projecten en naar 30 procent voor grensoverschrijdende gedeelten. We zien dus een duidelijke verhoging van de communautaire financiële steun voor projecten die zijn gericht op het opheffen van knelpunten op netwerken van de meest achtergestelde gebieden, wat overigens al de intentie van de Commissie is voor het herzieningsproces van de TEN.</p>
      <p sl="it">Ik wil ook melding maken van de inzet van 85 procent van de begrotingsmiddelen voor prioritaire projecten, van een duidelijkere omschrijving van knelpunten, zodat natuurlijke barrières overschreden kunnen worden, en van een nieuwe structuur voor het European Rail Traffic Management System , dat nu in aanmerking komt voor een medefinancieringpercentage van 50 procent. Er zijn ook innovatieve nieuwe parameters voor de 'leninggarantie-instrumenten' die door de Europese Bank zijn opgesteld en nieuwe maatregelen die voor deelneming in risicokapitaal zorgen, met de mogelijkheid om hier ook de particuliere investeringssector in te betrekken.</p>
      <p sl="it">Ten slotte wil ik graag opheldering verschaffen over de comitologiekwestie door de inhoud van het bereikte compromis precies uiteen te zetten: de overeengekomen procedure volgt artikel 5 en niet artikel 5a, wat enerzijds de beste keuze voor het Parlement zou zijn geweest, maar anderzijds een verder uitstel van de werkzaamheden zou hebben veroorzaakt, zodanig dat de communautaire middelen niet in 2007 toegewezen hadden kunnen worden, met zeer ernstige gevolgen voor de uitvoering van het programma. Ondanks dat artikel 5 van kracht is, is de insteek dat het Parlement nauw betrokken is. Alle voorstellen zullen gelijktijdig zowel naar het regelgevend comité als naar het Parlement worden gestuurd, zodat het Parlement op deze manier zijn eigen beoordelingen ruim van te voren kan uitvoeren, alvorens de voorstellen worden aangenomen. Op deze manier wordt volledig in de behoefte voorzien om de Begrotingscommissie en de Commissie vervoer en toerisme continu op de hoogte te houden.</p>
      <p sl="it">Daarbij heeft commissaris Barrot in zijn brief van afgelopen november de persoonlijke toezegging gedaan om de voorzitters van de twee betrokken parlementaire commissies over iedere verandering te informeren. De brief is opgenomen in de definitieve tekst van de verordening, als garantie voor de gedane toezegging van de Commissie ten opzichte van het Parlement.</p>
      <p sl="it">Ik ben er persoonlijk sterk van overtuigd dat de comitologiekwestie verder bekeken en geanalyseerd dient te worden om toekomstige impasses te vermijden. Dit compromis is een op zichzelf staand geval, dat gedicteerd wordt door de noodzaak de procedure te bespoedigen om te voorkomen dat de toewijzing van de communautaire middelen ten behoeve van de TEN wordt opgehouden.</p>
      <p sl="it">Mijnheer de Voorzitter, gezien deze toelichting verzoek ik alle leden die vandaag aanwezig zijn in het Parlement om tegen de voorgestelde amendementen te stemmen. Aangezien er overeenstemming is bereikt over de tekst in zijn geheel, zou het stemmen vóór deze amendementen inhouden dat we het akkoord tenietdoen, opnieuw met de Commissie in onderhandeling moeten gaan en alle inspanningen verloren zien gaan die we ons hebben getroost tijdens de onderhandelingen, die juist zijn gestart met de intentie om de middelen die bestemd zijn voor de TEN, snel vrij te maken.</p>
      <p sl="it">Ten slotte wil ik alle collega’s bedanken en in het bijzonder de schaduwrapporteurs van de andere fracties, die een bijdrage hebben geleverd aan de totstandbrenging van het verslag.</p>
    </intervention>
    <intervention id="2-425" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie . Mijnheer de Voorzitter, een jaar geleden heeft de Commissie aan het Parlement en aan de Raad een ontwerp voorgelegd voor een verordening tot vaststelling van de algemene regels voor het verlenen van financiële bijstand van de Gemeenschap op het gebied van de trans-Europese netwerken voor vervoer en energie.</p>
      <p sl="fr">Wij moesten het oorspronkelijke voorstel van de Commissie uit 2004 wijzigen, dat gebaseerd was op hogere en meer op de behoeften afgestemde begrotingsmiddelen. Aangezien de begroting voor de trans-Europese netwerken voor vervoer en energie in het kader van de financiële vooruitzichten 2007–2013 is verlaagd, moesten wij sommige beginselen van de medefinanciering door de Gemeenschap van de projecten uit dit netwerk herzien.</p>
      <p sl="fr">In dit verband, mijnheer de Voorzitter, mijnheer de voorzitter van de Commissie vervoer en toerisme, wil ik het Europees Parlement bedanken dat het deze begroting heeft willen verhogen met 500 miljoen euro. Zonder die steun van het Europees Parlement zou het budget nog sterker verlaagd zijn.</p>
      <p sl="fr">Wij hebben de ontwerpverordening op drie punten gewijzigd. In de eerste plaats bestemmen wij de middelen meer voor de hoogste prioriteiten, die de grootste meerwaarde bieden; in de tweede plaats besteden wij bijzondere aandacht aan nieuwe instrumenten om met name de publiek-private samenwerking te bevorderen; in de derde plaats zijn de Gemeenschapsmiddelen verlaagd.</p>
      <p sl="fr">Gezien deze nieuwe voorwaarden moeten wij streven naar meer efficiëntie bij de selectie van projecten en zo innovatief mogelijk zijn op het gebied van de financiering.</p>
      <p sl="fr">Het verheugt mij dat het Parlement en de Raad deze benadering hebben ondersteund en dat er geen fundamentele meningsverschillen zijn geweest. De Europese instellingen zijn het unaniem eens over de noodzaak van een continue ontwikkeling van het trans-Europese netwerk voor vervoer om de economische, sociale en milieudoelstellingen van de Unie te verwezenlijken.</p>
      <p sl="fr">Met deze nieuwe verordening leggen wij derhalve een duidelijke basis om de beschikbare middelen te concentreren op de belangrijkste prioriteiten van de trans-Europese netwerken, dat wil zeggen op de prioriteiten die het Europees Parlement en de Raad in 2004 hebben goedgekeurd in het kader van het besluit over de richtsnoeren voor het trans-Europese netwerk voor vervoer.</p>
      <p sl="fr">De grensoverschrijdende onderdelen van de prioritaire projecten vormen vanzelfsprekend de belangrijkste prioriteiten van de communautaire financiering. Ik denk hierbij aan de Brennerpas en aan de spoorlijn Lyon-Turijn. Andere prioriteiten zijn het systeem voor verkeersbeheer voor alle vormen van vervoer, inclusief het Europees beheersysteem voor het spoorvervoer, dat voorziet in de interoperabiliteit van de infrastructuur, en de binnenvaartinfrastructuur, en inclusief de twee prioritaire projecten, evenals het zeevervoer, met de zeesnelwegen, de River Information Services en het beheersysteem voor de scheepvaart. Deze prioriteiten liggen in het verlengde van de mededeling van de Commissie over de bevordering van het binnenscheepvaartverkeer en het zeescheepvaartverkeer en over de ontwikkeling van het duurzaam vervoer in het algemeen.</p>
      <p sl="fr">De Commissie probeert een efficiënte benadering te vinden waartoe de lidstaten zich verbinden. De lidstaten dienen tevens hun investeringen te concentreren op de prioriteiten die zijn vastgesteld in het besluit over de TEN-richtsnoeren, en gebruik te maken van publiek-private samenwerking.</p>
      <p sl="fr">Indien het Parlement bereid is deze financiële verordening aan te nemen, waarover de heer Mauro een uitstekend verslag heeft geschreven, zal de Commissie op haar beurt een oproep doen tot het indienen van voorstellen voor projecten zodra het Parlement zijn standpunt heeft bepaald.</p>
      <p sl="fr">Hieruit blijkt, mijnheer de Voorzitter, hoezeer ik hoop dat u het akkoord kunt bevestigen dat de drie instellingen onderling hebben bereikt, zowel ten aanzien van de procedure als de inhoud. Dit akkoord vloeit voort uit een compromis, dat reeds tot uiting is gekomen in de wijzigingen van het oorspronkelijke voorstel van de Commissie en van het gemeenschappelijk standpunt van de Raad.</p>
      <p sl="fr">Ik op mijn beurt ben reeds de verplichtingen nagekomen die ik tegenover de commissie op mij had genomen door u tegelijk met de lidstaten in elke fase van de procedure op de hoogte te houden. Het spreekt vanzelf dat we de gesloten akkoorden moeten naleven. Dan kunnen wij deze verordening snel aannemen, in het belang van de ontwikkeling van de grote Europese vervoersprojecten.</p>
      <p sl="fr">Ik wil de rapporteur, de heer Mauro, bedanken voor alle inspanningen die hij heeft geleverd. Ik sluit mij aan bij zijn wens dat de tekst in zijn huidige vorm, zonder wijzigingen, wordt aangenomen, en ik wil nogmaals bevestigen, mijnheer de Voorzitter, dat ik alle toekomstige ontwerpbesluiten op dit gebied zal voorleggen aan de voorzitter van de Commissie vervoer en van de Begrotingscommissie. Ik zal hun alle aanvullende informatie verstrekken waarom zij vragen. Die verplichting heb ik op mij genomen, en ik bevestig die vanavond formeel voor het Europees Parlement.</p>
      <p sl="fr">Mijnheer de Voorzitter, ik zal met belangstelling luisteren naar de sprekers die het woord voeren over dit onderwerp.</p>
    </intervention>
    <intervention id="2-426" speaker_id="1" name="Georg Jarzembowski" is_mep="True" mode="spoken">
      <p sl="de">namens de PPE-DE-Fractie . – Mijnheer de Voorzitter, mijnheer de vicevoorzitter van de Commissie, om te beginnen wil ik u, mijnheer de vicevoorzitter, namens de Fractie van de Europese Volkspartij (Christen-democraten) en Europese Democraten danken voor uw rol als bemiddelaar, die zeer belangrijk was voor het bereiken van dit compromis. Uiteraard wil ik echter ook met name de rapporteur, de heer Mauro, de voormalige voorzitter, de heer Costa, die nog steeds actief hierbij betrokken is, en de heer Lewandowski van harte danken voor dit compromis.</p>
      <p sl="de">Tegelijkertijd moet evenwel gezegd dat de Raad bepaalde zaken maandenlang heeft opgehouden, en het is de schuld van de Raad dat wij op dit moment niet in staat zijn om nu al middelen voor trans-Europese projecten in 2007 ter beschikking te stellen; de verantwoordelijkheid hiervoor ligt zonder meer bij de Raad, want het zou veel beter zijn geweest als wij deze financiële verordening eerder hadden gehad en op een eerder tijdstip een besluit hadden kunnen nemen.</p>
      <p sl="de">U, mijnheer de commissaris, hebt beloofd ons volledig te informeren en ik ben ervan overtuigd dat u niet alleen de voorzitters van de commissies, maar ook de commissies zelf zult informeren. Ik wil er bij u op aandringen om bij de beoordeling echt zo streng te zijn als u heeft aangegeven. Er mogen geen nationale quota komen; de financiële middelen moeten worden goedgekeurd voor projecten die belangrijk zijn voor Europa en niet voor enkele landen.</p>
      <p sl="de">Wij mogen evenmin middelen morsen, en moeten juist de projecten steunen die echt belangrijk zijn; dat betekent dat niet iedereen iets moet krijgen, maar dat de projecten die daadwerkelijk voor heel Europa van belang zijn, na overleg met het Parlement en de Commissie, adequaat gesubsidieerd moeten worden.</p>
      <p sl="de">De Fractie van de Europese Volkspartij (Christen-democraten) en Europese Democraten dringt er bij de Duitse regering op aan om uiterlijk in de zomer van dit jaar duidelijkheid te verschaffen over twee belangrijke grensoverschrijdende projecten in Duitsland, omdat de Unie deze projecten anders niet kan opnemen in de financiële planning. Ten eerste moet Duitsland een duidelijk plan voor de uitdieping van de Donau tussen Straubing en Vilshofen presenteren, om de scheepvaart over de Donau van de Zwarte Zee tot aan de Noordzee economisch rendabel te maken. Ten tweede moet Duitsland het met Denemarken eens worden over de bouw en financiering van een vaste verbinding over de Fehmarnbelt. Dit project kan uitsluitend in de financiële planning worden opgenomen als er een bilaterale overeenkomst wordt gepresenteerd.</p>
    </intervention>
    <intervention id="2-427" speaker_id="2048" name="Herbert Bösch" is_mep="True" mode="spoken">
      <p sl="de">namens de PSE-Fractie . – Mijnheer de Voorzitter, allereerst wil ik de rapporteur namens de Sociaal-democratische Fractie in het Europees Parlement hartelijk danken voor de wijze waarop hij ons door dit niet geheel onproblematische onderwerp heeft geloodst.</p>
      <p sl="de">Voorgaande sprekers hebben reeds opgemerkt dat met name de Raad zich bij ministeriële bijeenkomsten in mooie verhandelingen uitspreekt vóór vooruitgang op dit gebied, maar zich tegelijkertijd drukt als het aankomt op de harde feiten, namelijk de financiering en met name het grensoverschrijdende momentum. Wat dat betreft moet ik de voorgaande sprekers gelijk geven dat we deze bal terug moeten kaatsen naar de ministers en regeringsleiders van de EU.</p>
      <p sl="de">U weet dat wij voor de uitdaging stonden van een begroting die tot bijna eenderde was gereduceerd en die, zoals de commissaris terecht opmerkte, alleen zo tot stand was gekomen doordat het Parlement er bij de financiële vooruitzichten voor had gestreden iets zinvols te kunnen beginnen met deze gereduceerde begroting. Wij hebben besloten zaken te concentreren en criteria in te voeren, waarbij het zeer belangrijk is dat de Commissie meer ruggengraat ten aanzien van de monitoring toont dan ze heeft gedaan bij de financiële vooruitzichten, waarbij ze helaas geen al te krachtig standpunt heeft ingenomen.</p>
      <p sl="de">Omdat wij weten dat de Commissie niet altijd stevig in het zadel zit, hebben wij onze belangen veiliggesteld en een volledige reserve voor de middelen van 2007 aangelegd, zodat de beloftes die ons vandaag opnieuw zijn gedaan, daadwerkelijk in de praktijk worden omgezet.</p>
    </intervention>
    <intervention id="2-428" speaker_id="4440" name="Anne E. Jensen" is_mep="True" mode="spoken">
      <p sl="da">namens de ALDE-Fractie. – Mijnheer de Voorzitter, ook ik wil beginnen met de heer Mauro te bedanken voor de goede samenwerking. Ik wil überhaupt even zeggen dat er in deze zaak goed is samengewerkt tussen de Begrotingscommissie en de Vervoerscommissie. De onderhavige wetgeving is hoogst noodzakelijk. Net als de heer Jarzembowski wil ook ik erop wijzen dat de overeenkomst al in november is gesloten en dat de zaken op dit punt niet snel genoeg konden gaan. Sindsdien hebben de ministers echter ontzettend veel tijd genomen – te veel tijd – en de formele aanneming in de Raad heeft pas in maart plaatsgevonden. De Commissie had op dit moment al volop bezig moeten zijn om werkprogramma’s te maken en de lidstaten uit te nodigen om projecten in te dienen.</p>
      <p sl="da">Ik vind dat het hele verloop rond deze wetgeving de indruk wekt dat de lidstaten een enigszins halfhartige houding aannemen ten opzichte van deze zeer belangrijke vervoersinvesteringen. Dat blijkt natuurlijk ook uit de hardhandige bezuiniging op het begrotingskader, waarbij het begrote bedrag voor de trans-Europese netwerken is teruggebracht van 20 miljoen euro tot 8 miljoen euro. Ik ben ervan overtuigd dat er meer middelen nodig zullen zijn en dat wij bij de tussentijdse evaluatie in 2009 niet alleen zullen moeten zorgen voor meer geld voor het satellietsysteem Galileo, maar ook voor de trans-Europese netwerken.</p>
      <p sl="da">Ik wil ook mijn vreugde uitspreken over het feit dat er nieuwe financiële instrumenten in de verordening zijn opgenomen, zoals in het geval van de verbinding over de Fehmarn Belt, die met leningen wordt gefinancierd en door de gebruikers moet worden betaald. Op dit punt heeft u, commissaris Barrot, ons de financiering van de brug gedurende de eerste vijf jaren gegarandeerd. Ik vind het een goede zaak dat de Europese Investeringsbank op die manier meewerkt aan de ontwikkeling van nieuwe financiële instrumenten. We hebben behoefte aan betere grensoverschrijdende corridors in Europa, en aangezien de staatskassen onvoldoende gevuld zijn, is het belangrijk dat we nieuwe manieren vinden om dit soort projecten te financieren.</p>
      <p sl="da">De comitologie was een strijdpunt tussen het Parlement en de Raad. De meerderheid van het Parlement is gezwicht, en ik wil commissaris Barrot bedanken voor zijn belofte om het Parlement te betrekken bij het opstellen van het werkprogramma. Ik heb goede hoop dat we snel een resultaat bereiken, zodat we de begroting van dit jaar – die we in reserve hebben gehouden – kunnen vrijgeven en het werk kan beginnen.</p>
    </intervention>
    <intervention id="2-429" speaker_id="28418" name="Sepp Kusstatscher" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, in de meerjarenbegroting staat in totaal circa 8 miljard euro ter beschikking, maar de TEN-projecten overschrijden echter 600 miljard euro, dus dit is slechts een bescheiden ondersteuning. De meeste lidstaten hebben zulke hoge schulden dat ze geen nieuwe leningen meer mogen opnemen, maar hun enorme schulden juist moeten aflossen. Desalniettemin dromen vele van hen van grote trans-Europese projecten.</p>
      <p sl="de">Mijn voorstel luidt als volgt: eerst moet worden onderzocht hoe het verkeer kan worden teruggedrongen zonder dat ons welzijn er op achteruit gaat, en hoe het daadwerkelijk noodzakelijke verkeer zodanig kan worden ingepast in de bestaande infrastructuren dat het minder schadelijk is voor het milieu en in sociaal opzicht. Met de aanleg van de meeste verkeerscorridors lossen we nauwelijks verkeersproblemen op en doen we nog minder om de problemen ten aanzien van energie en klimaatverandering aan te pakken!</p>
    </intervention>
    <intervention id="2-430" speaker_id="23781" name="Janusz Lewandowski" is_mep="True" mode="spoken">
      <p sl="pl">Mijnheer de Voorzitter, het driejarige proces van het scheppen van een nieuw rechtskader voor de financiering van het gemeenschappelijk energie- en vervoersbeleid loopt ten einde. Het is duidelijk dat we tijd te kort hebben. Tegelijkertijd zijn we ons bewust van de enorme behoeften en verwachtingen op dit gebied. Die zullen zeker niet ingelost worden door de verlaging van de financiële middelen van 20 miljard euro naar 8 miljard euro.</p>
      <p sl="pl">Als waarnemer en als deelnemer aan dit proces zou ik iedereen willen bedanken die heeft bijgedragen tot het bereikte compromis, in het bijzonder de rapporteur, de heer Mauro, en onze collega’s van de Commissie vervoer en toerisme, evenals commissaris Barrot en de Raad.</p>
      <p sl="pl">Zoals de heer Mauro daarnet al zei, is dit compromis tot stand gekomen dankzij een aantal toegevingen van het Europees Parlement, meer bepaald op het vlak van de comitologie. Uit juridische studies was immers gebleken dat we hierover beter een krachtiger standpunt konden innemen. Aangezien we begrepen waar de mogelijkheden lagen, hebben de heer Mauro en ikzelf in december 2006 een gezamenlijke brief naar het Finse voorzitterschap geschreven, waarin we beloofden dat, wanneer de Raad de overeenkomst zonder amendementen zou goedkeuren, wij zouden proberen om in tweede lezing in het Europees Parlement hetzelfde te bereiken. De Raad heeft zich aan zijn belofte gehouden. Nu is het onze beurt. Ik stel voor dat we onze afspraak nakomen, met andere woorden, dat we ervoor zorgen dat deze verordening waarop Europa al lang wacht, geen vertraging oploopt.</p>
      <p sl="pl">Er ontstaan bijgevolg nieuwe mogelijkheden voor de financiering van projecten, een gebied waarop Europa tot dusver niet bijzonder succesvol is geweest. Hoewel ik de problemen of de belangenconflicten die kunnen opduiken niet wil onderschatten, ben ik van mening dat de consolidering van de vervoersystemen een van de voornaamste aspecten is van de integratie van ons continent. Zoals de heer Jarzembowski al zei, gaat het hier uiteraard om grensoverschrijdende projecten.</p>
    </intervention>
    <intervention id="2-431" speaker_id="4306" name="Gilles Savary" is_mep="True" mode="spoken">
      <p sl="fr">Mijnheer de Voorzitter, commissaris, om te beginnen wil ik mijn collega’s Mario Mauro en Paolo Costa gelukwensen met het uitstekende werk dat zij hebben verzet. Wij wilden per se ervoor zorgen dat de oproep tot het indienen van voorstellen kan plaatsvinden en niet om zeep wordt geholpen of wordt belemmerd door het trage tempo van onze parlementaire werkzaamheden. Ik denk dat wij ons doel bijna hebben bereikt als wij morgen het stemadvies van de heer Mauro volgen. Ik zal het in ieder geval doen.</p>
      <p sl="fr">Ik wil graag zeggen dat wij met deze verordening hard hebben gewerkt aan de kern van de zaak. Deze verordening is veel beter dan de vorige, in vele opzichten. Het is bijna jammer dat wij over zo’n goed instrument beschikken om zo’n schamel bedrag te beheren. Waarom is zij beter? Omdat wij erin geslaagd zijn echt Europese prioriteiten te identificeren door de middelen te concentreren, de percentages te verhogen en meer financieringsmogelijkheden te creëren. Wij beschikken over de middelen om Europese projecten te bevorderen en hoeven ons derhalve niet tevreden te stellen met het rondstrooien van middelen in verschillende lidstaten voor projecten die stemmen opleveren. Ik vind dit zeer belangrijk, en persoonlijk juich ik dit toe.</p>
      <p sl="fr">Wat deze verordening betreft, die spoedig in werking zal treden, zijn er in mijn ogen nog twee problemen. Ten eerste vind ik eerlijk gezegd – ik zeg dit hier en het zal in de praktijk blijken – dat de EIB zich in een overduidelijk belangenconflict bevindt. Terwijl wij in dit Parlement voortdurend worden gevraagd hoge Chinese muren te bouwen om rekeningen in ondernemingen van elkaar te scheiden, gaat de EIB nota bene leningen verstrekken aan ondernemingen waarvoor zij zelf garant staat en zelfs rentekorting geeft. Ik vind dit excessief. Wij moeten dit zeer goed in de gaten houden opdat zij niet de krenten uit de pap pikt en de rest voor de anderen laat liggen.</p>
      <p sl="fr">Ten tweede was er de kwestie van de informatie voor de afgevaardigden. Wij hebben het woord en een brief van de commissaris, en ik denk dat wij weldra de vereiste documenten zullen hebben. Ik accepteer dat. Natuurlijk zou ik liever hebben gezien dat dit in de tekst zelf opgenomen zou zijn.</p>
      <p sl="fr">Tot slot hangt er een donkere wolk boven dit project en boven de programmering: Galileo. Naar mijn mening moeten we duidelijk zijn ten aanzien van dit onderwerp. Wij hebben een zeer goede interventieregeling, maar wij moeten nog ongeveer 2 à 2,7 miljard euro boven water zien te halen. Ik hoop dat wij, net als bij de oorspronkelijk geplande financiering, zo weinig mogelijk zullen bezuinigen op die onderdelen van de financiële vooruitzichten die te maken hebben met de trans-Europese netwerken voor vervoer.</p>
    </intervention>
    <intervention id="2-432" speaker_id="4747" name="Paolo Costa" is_mep="True" mode="spoken">
      <p sl="it">Mijnheer de Voorzitter, mijnheer Barrot, dames en heren, vanaf morgen stellen we eindelijk 6,5, 6,8, of 8 miljard euro ter beschikking van het project TEN. Dit is jammer genoeg maar een schijntje van de 240-330 miljard euro die nodig zijn voor prioritaire projecten, of de 600 miljard euro voor het gehele netwerk. Een schijntje waar helemaal niets meer van over blijft als we er niet in slagen om de lidstaten ertoe aan te zetten hun bijdrage te leveren. Dit kunnen we uiteraard niet alleen aan het initiatief van de lidstaten overlaten.</p>
      <p sl="it">Daarom verzoek ik de Commissie om vanaf morgen een andere verantwoordelijkheid op zich te nemen, één die volledig in overeenstemming is met het verdrag, dat erin voorziet dat de Commissie, in samenwerking met de lidstaten, ieder initiatief mag nemen ter bevordering van de coördinatie van het beleid met betrekking tot de TEN. De Commissie moet de leiding over het beleid inzake de totale financiering van het gehele project op zich nemen en een manier vinden om de problemen op te lossen. Een van deze problemen is bijvoorbeeld dat in totaal 122 miljard euro van de geraamde 240 miljard euro voor de projecten gefinancierd moet worden door landen die zich op dit moment niet aan de parameters van Maastricht houden of moeite hebben om zich hieraan te houden, en waar we in theorie tegen hebben gezegd dat we ze geen lening verstrekken.</p>
      <p sl="it">Dit probleem moet op communautair niveau worden aangekaart en opgelost. Ik hoop dat de Commissie zich hierover zal buigen en vooruitgang op dit vlak zal boeken.</p>
    </intervention>
    <intervention id="2-433" speaker_id="36281" name="Silvia-Adriana Ţicău" is_mep="True" mode="spoken">
      <p sl="nl">Regretăm reducerea pentru perioada 2007-2013 a bugetului alocat reţelelor europene de transport şi energie de la 20 la 8 miliarde, sumă care, deşi este dublă faţă de bugetul alocat în perioada 2000-2006, reprezintă doar 1,3% din necesarul de finanţare de 600 de miliarde de euro până în 2020. Tocmai de aceea, regulamentul încurajează utilizarea parteneriatului public - privat şi introduce noi instrumente de finanţare precum garantarea împrumuturilor, împrumuturi europene şi un fond de bonificare a dobânzilor aferente. Cele 30 de proiecte de transport prioritare stabilite în 2004 vor beneficia de finanţare europeană în proporţie de 20%, excepţie făcând tronsoanele transfrontaliere, care beneficiază de finanţări în proporţie de 30%. Prin aderarea României şi a Bulgariei, Uniunea Europeană a dobândit vecinătatea cu Marea Neagră, iar aproape întreg cursul Dunării se află în interiorul său. Extinderea reţelei transeuropene de transport şi energie pentru a include în piaţa internă de transport şi ţările vecine Uniunii Europene face parte din politica de vecinătate a Uniunii Europene şi contribuie la realizarea sinergiei la Marea Neagră. Este important ca noile state membre să beneficieze de sprijinul necesar din partea Comisiei Europene pentru a-şi însuşi rapid procedurile necesare pentru a participa la dezvoltarea reţelelor transeuropene de transport şi energie. În acest context, dezvoltarea de parteneriate bilaterale şi multilaterale va facilita …</p>
    </intervention>
    <intervention id="2-434" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie . Mijnheer de Voorzitter, dames en heren, ik wil de Begrotingscommissie bedanken dat zij pleit voor aanneming van het gemeenschappelijke standpunt dat de Raad afgelopen maart heeft goedgekeurd. Dit is namelijk de laatste fase waarin wij algemene regels kunnen vaststellen voor het verlenen van financiële bijstand van de Gemeenschap op het gebied van de trans-Europese netwerken voor vervoer.</p>
      <p sl="fr">Ik wil reageren op de uitspraken van vele sprekers en hier en nu verklaren dat ik niet van plan ben toe te geven aan de verleiding om kredieten in het rond te strooien en uit te delen; dat zou de verwezenlijking van deze projecten waarvan de ontwikkeling absoluut noodzakelijk is, niet bepaald ten goede komen. Ik kan u bevestigen, mijnheer Costa, dat de Commissie de komende zeven jaar alles in het werk zal stellen opdat deze nieuwe Europese wetgeving op de juiste wijze wordt toegepast. De Commissie wil doeltreffende en zichtbare resultaten boeken, die beantwoorden aan uw verwachtingen en aan die van de Europese burgers en ondernemingen, die een efficiënt en duurzaam vervoerssysteem verlangen.</p>
      <p sl="fr">Ik kan nogmaals antwoorden, met name aan de heer Savary, dat ik reeds mijn verplichtingen ben nagekomen ten aanzien van de informatievoorziening aan het Parlement; deze verplichtingen herhaal ik. Tevens wil ik tegen mevrouw Ţicău zeggen dat wij de nieuwe lidstaten niet zullen vergeten en dat wij ons grote inspanningen zullen getroosten voor deze landen. Net als mevrouw Jensen denk ik dat het tevens de hoogste tijd is om er bij de lidstaten op aan te dringen soortgelijke verplichtingen aan te gaan.</p>
      <p sl="fr">Ik heb nota genomen van de vragen van de heer Jarzembowski en de heer Bösch. Ik wil u bedanken voor uw constructieve houding gedurende de wetgevingsprocedure. Mijnheer Mauro, ik wil met name u bedanken alsmede de voorzitters van de twee bevoegde commissies – de Commissie vervoer en toerisme en de Begrotingscommissie – en alle afgevaardigden die aan dit dossier hebben gewerkt. Ik zal nauw samenwerken met het Europees Parlement om deze grote projecten ten uitvoer te leggen, waarbij wij het algemene Europese belang boven al het andere moeten stellen.</p>
      <p sl="fr">Dit wilde ik zeggen, mijnheer de Voorzitter, en ik wil het Parlement bij voorbaat bedanken dat het ons in staat wil stellen nu tot actie over te gaan en op te roepen tot het indienen van voorstellen. Wanneer de lidstaten hebben gereageerd, kan ik reeds in het najaar activiteiten in gang zetten.</p>
    </intervention>
    <intervention id="2-435" speaker_id="28380" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt woensdag 23 mei plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="2-502" speaker_id="28208" name="Nathalie Griesbeck" is_mep="True" mode="written">
      <p sl="fr">In het verslag dat ons vandaag wordt voorgelegd, wordt officieel uiting gegeven aan onze eisen met betrekking tot het verlenen van financiële bijstand van de Gemeenschap op het gebied van de trans-Europese netwerken (TEN) voor vervoer en energie, in de – zoals ons bekend is – moeilijke context waarin de begrotingsmiddelen voor de TEN voor de periode 2007-2013 verlaagd zijn van de oorspronkelijk aangekondigde 20 miljard euro naar 8 miljard euro.</p>
      <p sl="fr">Deze netwerken zijn evenwel onontbeerlijk voor de toekomst van de Europese Unie, daar zij enerzijds de mobiliteit binnen de Europese ruimte helpen te waarborgen en anderzijds de energiestromen die garant staan voor onze onafhankelijkheid en onze solidariteit. Bovendien moeten deze grote projecten bijdragen tot de diversificatie van de vervoerswijzen en de begunstiging van alternatieven voor vervoer over de weg.</p>
      <p sl="fr">Uiteraard betreur ik deze drastische beperking van de begroting waardoor wij de subsidiabiliteitscriteria hebben moeten bijstellen. Niettemin zijn we erin geslaagd – en daar ben ik blij om – de financieringsmechanismen zo aan te passen dat het hefboomeffect van de communautaire bijdrage gewaarborgd blijft, en wel door de Europese bijdragen toe te spitsen op de grensoverschrijdende gedeelten en door publiek-private partnerschappen te stimuleren, evenals dankzij de financieringen en garanties van de Europese Investeringsbank.</p>
      <p sl="fr">Ons Parlement moet nu in staat worden gesteld zijn toezichthoudende taak ten volle uit te oefenen om versnippering te voorkomen en zeker te stellen dat de grote infrastructurele werken die wij zo hard nodig hebben, daadwerkelijk worden gerealiseerd.</p>
    </intervention>
  </section>
  <section id="creitem33" title="22. Agenda van de volgende vergadering: zie notulen"/>
  <section id="creitem34" title="23. Sluiting van de vergadering"/>
</text>
