<?xml version='1.0' encoding='utf-8'?>
<text id="20110216.NL" lang="nl" date="2011-02-16" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Uitvoeringsmaatregelen (artikel 88 van het Reglement): zie notulen"/>
  <section id="creitem3" title="3. Interpretatie van het Reglement">
    <intervention id="3-006-000" speaker_id="28269" name="De Voorzitter" is_mep="True" mode="spoken">
      <p sl="nl">De interpretatie van de artikelen 56 en 50 van het Reglement die door de Commissie constitutionele zaken op haar zitting van maandag 14 februari 2011 is goedgekeurd, is vóór de stemmingen van gisteren in de plenaire vergadering bekendgemaakt. Aangezien de interpretatie van de bevoegde commissie niet door een fractie of ten minste veertig leden is betwist krachtens artikel 211, lid 4, van het Reglement, wordt deze interpretatie geacht te zijn goedgekeurd. Derhalve is de stemming over het verslag-Mathieu over de aanvraagprocedure voor een gecombineerde vergunning voor onderdanen van derde landen om op het grondgebied van een lidstaat te verblijven en te werken, geschrapt van de agenda van deze vergadering. Zoals u weet is deze kwestie onderwerp van uitgebreide discussie geweest. Nu hebben we een interpretatie op basis van het Reglement en de beginselen die op onze werkzaamheden van toepassing zijn.</p>
    </intervention>
  </section>
  <section id="creitem4" title="4. Voortgangsverslag 2010 Kroatië (debat)">
    <intervention id="3-008-000" speaker_id="28269" name="De Voorzitter" is_mep="True" mode="spoken">
      <p sl="nl">Aan de orde zijn de verklaringen van de Raad en de Commissie over het voortgangsverslag 2010 met betrekking tot Kroatië.</p>
      <p sl="nl">Gisteren had ik samen met twee afgevaardigden die in een ter zake belangrijke positie verkeren − de heer Swoboda, de rapporteur, en de heer Hökmark, het hoofd van onze permanente delegatie voor Kroatië − een ontmoeting met de Kroatische premier. We spraken over de vorderingen die Kroatië maakt op zijn weg naar de Europese Unie. Het doet me zeer deugd dat wij thans rechtstreeks met al onze aanwezige collega-afgevaardigden de status van de onderhandelingen en het uitzicht op de toekomst van Kroatië in de Europese Unie kunnen bespreken. Ik ben eveneens verheugd dat commissaris Füle, die verantwoordelijk is voor ons nabuurschapsbeleid, hier aanwezig is. Ik verzoek de heer Martonyi namens de Raad het woord te nemen. De heer Martonyi en het Hongaarse voorzitterschap hechten veel belang aan de uitbreiding van de EU met Kroatië. Dit is daarom een belangrijk punt op de agenda van het Hongaarse voorzitterschap. Mijnheer Martonyi, het woord is aan u.</p>
    </intervention>
    <intervention id="3-009-000" speaker_id="photo_generic" name="János Martonyi" is_mep="True" mode="spoken">
      <p sl="en">fungerend voorzitter van de Raad . − Mijnheer de Voorzitter, namens het voorzitterschap van de Europese Unie kan ik zeggen dat het mij een groot genoegen is om de plenaire zitting van het Europees Parlement vandaag toe te spreken.</p>
      <p sl="en">Deze vergadering biedt een goede gelegenheid om stil te staan bij de voortgang van het toetredingsproces van Kroatië en om de plannen van het Hongaars voorzitterschap voor dit eerste semester van het jaar te presenteren.</p>
      <p sl="en">Eerst en vooral ben ik blij dat het Parlement zich actief betrokken voelt bij het uitbreidingsproces en een constructieve bijdrage levert aan het algemene debat over de uitbreiding in het algemeen en het toetredingsproces van Kroatië in het bijzonder.</p>
      <p sl="en">Zoals we al meermalen hebben onderstreept, versterkt uitbreiding de vrede, democratie en stabiliteit in Europa, dient zij de strategische belangen van de Europese Unie en helpt zij de EU bij de verwezenlijking van haar beleidsdoelstellingen op belangrijke terreinen die essentieel zijn voor het economisch herstel en duurzame groei.</p>
      <p sl="en">Uitbreiding is een belangrijke factor voor politieke en economische hervorming. Het tempo ervan wordt voor een groot deel bepaald door de mate waarin de kandidaat-lidstaat de criteria van Kopenhagen naleeft en zijn vermogen om de verplichtingen die het lidmaatschap met zich meebrengt, op zich te nemen.</p>
      <p sl="en">Uitbreiding is een van de voornaamste prioriteiten van ons voorzitterschap en we zullen ons dit semester inzetten om het beleid te bevorderen in overeenstemming met de hernieuwde consensus over uitbreiding die de Europese Raad in december 2006 heeft aangenomen en overeenkomstig de conclusies van de Raad van 14 december 2010, die door de Europese Raad zijn onderschreven.</p>
      <p sl="en">Wat Kroatië betreft: de afsluiting van de toetredingsonderhandelingen, zoals vermeld in de conclusies van de Europese Raad, ligt in het verschiet en we hebben ons tot doel gesteld om de onderhandelingen tegen het eind van het Hongaars voorzitterschap af te sluiten – mits Kroatië aan de resterende criteria voor afsluiting van de onderhandelingshoofdstukken voldoet, natuurlijk.</p>
      <p sl="en">We willen het Toetredingsverdrag ook graag zover mogelijk afronden en zo de weg bereiden voor de toetreding van Kroatië tot de EU, waar we naar uitzien. Zoals in uw resolutie wordt benadrukt, zal dit semester van cruciaal belang zijn voor het onderhandelingsproces van Kroatië.</p>
      <p sl="en">Ik zal nu kort stilstaan bij de kwesties die voor ons liggen. Sinds het begin van de onderhandelingen zijn tot dusverre de onderhandelingen over 34 van de 35 hoofdstukken geopend en 28 daarvan zijn voorlopig afgesloten.</p>
      <p sl="en">Het einde van de onderhandelingen is dus in zicht. Maar we moeten nog een paar lastige hoofdstukken afsluiten, waaronder landbouw en plattelandsontwikkeling, visserij, regionaal beleid en coördinatie van structurele instrumenten, justitie en de grondrechten, en financiële en begrotingsbepalingen. Sommige daarvan hebben natuurlijk gevolgen voor de begroting.</p>
      <p sl="en">In de conclusies over Kroatië die de Raad afgelopen december heeft aangenomen, hebben we belangrijke kwesties benadrukt waaraan in dit verband nog moet worden gewerkt. U bent daarover geïnformeerd. We willen ook graag enkele punten onderstrepen die in uw resolutie ook aan de orde worden gebracht.</p>
      <p sl="en">De Raad heeft geconstateerd dat Kroatië op veel terreinen, waaronder de rechtsstaat en de bestrijding van corruptie op hoog niveau, bemoedigende vooruitgang heeft geboekt. Tegelijkertijd is het duidelijk dat verdere inspanningen nodig zijn op het gebied van de onafhankelijkheid en doelmatigheid van de rechterlijke macht en de corruptiebestrijding op alle niveaus.</p>
      <p sl="en">De Raad heeft Kroatië ook aangemoedigd zich meer in te spannen om te voldoen aan de resterende criteria, waaronder de opbouw van een overtuigende staat van dienst, met name op het gebied van mededingingsbeleid alsook justitie en de grondrechten.</p>
      <p sl="en">In dit opzicht onderstreep ik dat wij veel belang hechten aan het controleproces bij de afstemming – en tenuitvoerlegging – van het acquis, dat ervoor moet zorgen dat er voldoende administratieve capaciteit is en dat een overtuigende staat van dienst wordt opgebouwd.</p>
      <p sl="en">Met name de beoordeling van de voortgang op het gebied van justitie en de grondrechten in maart door de Commissie zal van groot belang zijn wat betreft de mogelijke afsluiting van hoofdstuk 23 in de loop van het semester. Bovendien heeft de Raad nota genomen van de in het algemeen goede samenwerking met het Internationale Strafhof voor het voormalige Joegoslavië (ICTY) en herhaalt de Raad dat volledige samenwerking overeenkomstig het onderhandelingskader van cruciaal belang blijft.</p>
      <p sl="en">Nu de Interagency Task Force begonnen is belangrijke nieuwe wegen te verkennen, heeft de Raad Kroatië verzocht het administratieve onderzoek voort te zetten om te achterhalen waar de zoekgeraakte militaire documenten zijn gebleven.</p>
      <p sl="en">Bovendien is de Raad blij met de actieve rol die Kroatië speelt bij de regionale samenwerking en de verbeterde betrekkingen met buurlanden alsook de inspanningen gericht op verzoening in de regio.</p>
      <p sl="en">De inwerkingtreding van de arbitrageovereenkomst inzake de grenskwestie met Slovenië eind november was in dit verband een zeer welkome ontwikkeling. Met het oog op het belang van goede nabuurschapsbetrekkingen heeft de Raad Kroatië aangemoedigd om op deze voortgang voort te bouwen en zich samen met de betrokken landen in te spannen om alle lopende bilaterale en regionale kwesties op te lossen.</p>
      <p sl="en">Tot slot wijs ik er nogmaals op dat er tijdens ons voorzitterschap nog veel moet gebeuren. Kroatië moet geen poging ongemoeid laten om aan de resterende criteria te voldoen, alles wat al bereikt is in stand te houden en te verbeteren en, overeenkomstig het onderhandelingskader, te voldoen aan alle andere lopende verplichtingen.</p>
      <p sl="en">Wat ons betreft, spreekt het voor zich dat we bij deze inspanningen rekenen op de steun en samenwerking van alle lidstaten, van de Europese Commissie en eerst en vooral natuurlijk van het Europees Parlement.</p>
      <p sl="en">Het is zaak dat we dit tempo aanhouden zodat de onderhandelingen met succes kunnen worden afgesloten, wat ook naar voren komt uit de prioriteiten die het Hongaars voorzitterschap tot eind juni, dat wil zeggen het eind van ons voorzitterschap, gesteld heeft.</p>
    </intervention>
    <intervention id="3-010-000" speaker_id="28269" name="De Voorzitter" is_mep="True" mode="spoken">
      <p sl="nl">Het nabuurschapsbeleid is zeer belangrijk voor de Europese Unie, het Middellandse- Zeegebied, het Oostelijk Partnerschap en met name voor de Westelijke Balkan. Het woord is aan de ter zake bevoegde commissaris.</p>
    </intervention>
    <intervention id="3-011-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik feliciteer de rapporteur inzake Kroatië, de heer Hannes Swoboda, en spreek mijn waardering uit voor dit goede en evenwichtige verslag. Het verslag onderkent de indrukwekkende vooruitgang die Kroatië heeft geboekt ten aanzien van de toetredingscriteria terwijl ook wordt erkend dat verdere inspanningen vereist zijn om de onderhandelingen tot een eind te brengen.</p>
      <p sl="en">De Europese Unie en Kroatië hebben 28 van de 35 onderhandelingshoofdstukken voorlopig afgesloten. Het zou mogelijk moeten zijn om tijdens de ministeriële toetredingsconferentie van 19 april aanvullende hoofdstukken af te sluiten als Kroatië nagenoeg of volledig aan de desbetreffende afsluitingscriteria heeft voldaan. Zoals in december 2010 tijdens de Raad Algemene Zaken werd vastgesteld, is de afsluiting van de onderhandelingen binnen handbereik.</p>
      <p sl="en">Zoals altijd bij onderhandelingen, blijven de lastigste kwesties tot het laatste moment liggen. Zoals minister Martonyi zojuist benadrukte, heeft het Hongaars voorzitterschap eerder aangekondigd dat het ernaar streeft de onderhandelingen in de eerste helft van 2011 af te sluiten, mits aan alle criteria wordt voldaan. Dit is een ambitieuze doelstelling die alleen kan worden gehaald als Kroatië zich buitengewoon hard blijft inspannen om op tijd aan de resterende vereisten te voldoen.</p>
      <p sl="en">De voornaamste uitdagingen zijn nu het afsluiten van de criteria voor hoofdstuk 23: Justitie en de grondrechten, en hoofdstuk 8: Mededingingsbeleid. Kroatië heeft op beide terreinen werk verricht, maar het gaat nu om de laatste loodjes.</p>
      <p sl="en">Wat justitie en de grondrechten betreft: de belangrijkste gebieden waar Kroatië zijn toezeggingen nog moet nakomen, zijn de totstandbrenging van geloofwaardige en duurzame resultaten op het gebied van de corruptiebestrijding; versterking van de onafhankelijkheid, verantwoordingsplicht, onpartijdigheid en het professionalisme van de rechterlijke macht, aanpak van de straffeloosheid voor oorlogsmisdrijven, het halen van de streefcijfers in het actieplan voor de huisvesting van vluchtelingen en betere tenuitvoerlegging van de rechten van minderheden. Volledige samenwerking met het ICTY blijft een vereiste.</p>
      <p sl="en">Op al deze terreinen moet aan duidelijke criteria worden voldaan. De Commissie inventariseert momenteel hoeveel vooruitgang Kroatië heeft geboekt ten aanzien van elk van de criteria. Hierover brengen we verslag uit in het tussentijds verslag over dit hoofdstuk dat voor half maart gepland staat.</p>
      <p sl="en">Ik heb gisteren een zeer zinvol en constructief onderhoud gehad met premier Kosor. We hebben gesproken over het feit dat we het tempo van de toetredingsonderhandelingen moeten vasthouden en dat de resterende kwesties moeten worden aangepakt. De Kroatische autoriteiten weten heel goed wat er nog van hen verwacht wordt. Ik was heel blij en gerustgesteld dat de premier zich er persoonlijk voor wil inzetten om de snelheid erin te houden totdat het toetredingsproces van de Europese Unie kan worden afgesloten.</p>
      <p sl="en">Ik ben het roerend eens met degenen die de Europese Unie oproepen om geen “speciale kortingen” te verlenen of kunstmatige hindernissen op te werpen voor Kroatië. De beginselen van volledige naleving van de conditionaliteit die geldt voor de kandidaat-lidstaten, en volledige naleving van de toezeggingen die de Europese Unie heeft gedaan, blijven de steunpilaren van het uitbreidingsproces. Daaraan ontleent het proces zijn geloofwaardigheid.</p>
      <p sl="en">De Commissie zal haar volledige medewerking blijven verleden aan Kroatië, dat nu hard werkt om de ten doel gestelde toetreding tot de Europese Unie te halen. Ik weet zeker, en op dat punt zit ik op één lijn met minister Martonyi, dat de lidstaten zullen besluiten dat de toetredingsonderhandelingen kunnen worden afgesloten zodra we kunnen vaststellen dat aan de resterende afsluitingscriteria is voldaan. Ik ben er ook van overtuigd dat, wanneer het Parlement om goedkeuring van het Ontwerptoetredingsverdrag wordt gevraagd, het zijn belangrijke rol zal vervullen overeenkomstig de zeer constructieve benadering die het heeft gevolgd ten aanzien van het toetredingsproces van Kroatië.</p>
      <p sl="en">Net als uw rapporteur, de heer Swoboda, ben ik er stellig van overtuigd dat de burgers van Kroatië, nadat ze hun steun hebben uitgesproken voor de toetreding van hun land tot de Europese Unie, tijdens de volgende verkiezingen voor het Europees Parlement hun eigen vertegenwoordigers kunnen kiezen.</p>
    </intervention>
    <intervention id="3-012-000" speaker_id="2295" name="Hannes Swoboda" is_mep="True" mode="spoken">
      <p sl="de">namens de S&amp;D-Fractie . – Mijnheer de Voorzitter, dames en heren, allereerst wil alle schaduwrapporteurs heel hartelijk danken voor de uitstekende samenwerking die tot een verslag heeft geleid dat hopelijk brede steun zal krijgen.</p>
      <p sl="de">Ik begin met het bezoek dat minister-president Jadranka Kosor gisteren aan het Parlement heeft gebracht. Mijnheer de Voorzitter, u wees erop dat de toetreding van Kroatië niet alleen belangrijk voor Kroatië en voor de Europese Unie is, maar ook een belangrijk signaal aan de hele regio betekent. Het eerst punt aan de hand waarvan ik dat wil verduidelijken, zijn de hervormingen. Als een land zijn huiswerk doet, moeten we ook de toezeggingen nakomen die we met het oog op het lidmaatschap hebben gedaan. Zoals ook minister Martonyi en de commissaris hebben verklaard, is nog niet alles in kannen en kruiken. De boodschap luidt daarom nog steeds: zorg er alstublieft voor dat ook de laatste hervormingsstappen worden genomen, zodat we ons gemeenschappelijke doel kunnen bereiken en de overeenkomst in juni kunnen ondertekenen.</p>
      <p sl="de">In de discussie met mevrouw Kosor zei de heer Schulz dat het conflict over de baai van Piran vroeger met een oorlog zou zijn beslecht. Tegenwoordig gaat men samen om de tafel zitten om een onderhandelingsprocedure uit te werken. Ook is het een belangrijk signaal aan de hele regio – met name aan Servië en Kosovo – dat dergelijke geschillen niet door geruzie, maar alleen door onderhandelingen en gesprekken kunnen worden opgelost. De minister-president zei dat de regering en de oppositie in haar land wat de EU betreft één lijn trekken. In het meest recente gesprek dat ik met Zoran Milanović, de leider van de sociaaldemocratische oppositie heb gevoerd, werd dat nog eens bevestigd.</p>
      <p sl="de">Gisteren hebben we over Albanië gedebatteerd. Albanië zou dit tot voorbeeld kunnen strekken hoe belangrijke kwesties die alle partijen aangaan, ondanks alle politieke meningsverschillen, gezamenlijk kunnen worden aangepakt.</p>
      <p sl="de">Daarom moeten we naar Zagreb, dat wil zeggen naar Kroatië, een tweeledig signaal doen uitgaan, namelijk dat de Raad, de Commissie en het Europees Parlement er gezamenlijk naar streven dat de onderhandelingen in juni kunnen worden afgerond en dat we in het najaar onze goedkeuring aan de overeenkomst hechten, die dan ook daadwerkelijk kan worden geratificeerd. Maar aan het adres van Kroatië moet ook worden gezegd dat de nog niet opgeloste punten moeten worden aangepakt. Op het gebied van corruptiebestrijding zijn al moedige stappen genomen, maar er is nog een aantal laatste stappen nodig. Wat betreft de hervorming van het rechtsstelsel en de kwestie van de scheepswerven moet er nog heel wat werk worden verzet. Maar dit zijn allemaal punten waar we ook in het verslag op hebben gewezen, punten die geen onoverkomelijk obstakel vormen, maar die zodanig zijn dat Kroatië nog aan de toepasselijke voorwaarden kan voldoen.</p>
      <p sl="de">Dames en heren, in dit opzicht dient er vandaag van ons allen een gemeenschappelijke boodschap aan Kroatië en de hele regio uit te gaan: als een land zijn huiswerk doet, houdt de Europese Unie zich ook aan haar toezegging dat het lid van de Unie kan worden. Zoals u gisteren al zei, mijnheer de Voorzitter, heeft ook de Europese Unie er baat bij dat Kroatië toetreedt, mits het de gestelde taken heeft volbracht.</p>
      <p sl="de">Ik wil nog eens mijn dank uitspreken aan de schaduwrapporteurs. Als we hier een zo eendrachtig mogelijk signaal afgeven aan Kroatië, zetten we daarmee een grote stap op weg naar een vreedzame integratie van de hele regio.</p>
    </intervention>
    <intervention id="3-014-000" speaker_id="2229" name="Bernd Posselt" is_mep="True" mode="spoken">
      <p sl="de">namens de PPE-Fractie . – Mijnheer de Voorzitter, dames en heren, ik moet toegeven dat ik vandaag diep ontroerd ben. Dit jaar is het namelijk twintig jaar geleden dat de democratische beweging in Slovenië en Kroatië zich geconsolideerd heeft. De beweging was destijds net een jaar oud, er werd gejuicht, net als in Hongarije, in de Tsjechische Republiek en andere landen.</p>
      <p sl="de">Op 28 juni 1991 volgde de gewelddadige inval van het Joegoslavische leger. Het leek er toen op dat de oude toestand zou worden hersteld. Ik was er zelf bij toen deze bloeiende miniatuurversie van Europa werd vernietigd, honderdduizenden mensen van hun geboortegrond werden verdreven en duizenden hun leven verloren. Na die tijd heb ik Kroatië op zijn weg naar de Europese Unie mogen begeleiden. We moeten duidelijk erkennen dat Kroatië zich op deze weg enorme inspanningen heeft getroost.</p>
      <p sl="de">De commissaris heeft het hier vandaag over rechtvaardigheid gehad, hét sleutelwoord in dit debat. Het verslag-Swoboda zou ook de titel "Rechtvaardigheid voor Kroatië" kunnen krijgen. Want daar gaat het om. Het gaat niet om privileges of kortingen – hier werd al terecht op gewezen – maar om rechtvaardigheid. Kroatië is klaar voor toetreding tot de Europese Unie. In de komende maanden moeten nog een aantal laatste inspanningen worden ondernomen. Maar voor dit land mogen geen kunstmatige barrières meer worden opgeworpen, zoals dat in de afgelopen jaren helaas steeds weer het geval was. Kroatië hoort in dezelfde culturele context thuis als Slovenië en Hongarije. Als Midden-Europees land in hart en nieren had Kroatië samen met deze twee Midden-Europese landen in de Europese Unie moeten worden opgenomen. Op grond van allerlei omstandigheden is dit niet gebeurd. Nu is de tijd hiervoor wel rijp. Daarom dringen we nu aan. We stellen geen data vast, we blijven erbij dat criteria belangrijker zijn dan data. Maar we dringen erop aan geen kunstmatige barrières op te trekken en dit land eerlijk en rechtvaardig te behandelen.</p>
    </intervention>
    <intervention id="3-015-000" speaker_id="97019" name="Ivo Vajgl" is_mep="True" mode="spoken">
      <p sl="sl">namens de ALDE-Fractie. – Mijnheer de Voorzitter, vandaag bespreken we voor het laatst een verslag over de voortgang van Kroatië als kandidaat voor volledig lidmaatschap van de Europese Unie. Ik dank de rapporteur, de heer Hannes Swoboda, die dit werk nu al een aantal jaren doet, voor zijn constructieve en vriendelijke opstelling, zowel tegenover de schaduwrapporteurs, als in de omgang met de regering en, in ruimere zin, de bevolking van Kroatië.</p>
      <p sl="sl">Terugkijkend en rekening houdend met de omstandigheden waarin Kroatië twintig jaar geleden een onafhankelijke staat werd, zou je kunnen zeggen dat het land nu lang genoeg, misschien te lang, gewacht heeft op het lidmaatschap. Minister Martonyi, u hebt ons heel gedetailleerd ingelicht over de Kroatische plannen voor de toetredingsonderhandelingen. Wij steunen deze plannen en hopen dat zij volledig verwezenlijkt zullen worden.</p>
      <p sl="sl">De regering in Zagreb staat nog het nodige te doen in de maanden voorafgaand aan het afronden van de onderhandelingen. Hoofdstuk 23 is de hele tijd een bijzonder punt van aandacht voor de Fractie Alliantie van Liberalen en Democraten voor Europa (ALDE) geweest. Over het belang hiervan werden we het eens tijdens het informele gesprek tussen de heer Verhofstadt, onze fractievoorzitter, en mevrouw Kosor.</p>
      <p sl="sl">Met genoemd hoofdstuk staat of valt de rechtsstaat, evenals een gewetensvolle omgang met het recente verleden, een effectieve en onpartijdige rechterlijke macht, rechtszekerheid en rechtsgelijkheid voor alle burgers. Elk democratisch land dat er aanspraak op maakt een rechtsstaat te zijn – elke lidstaat van de Europese Unie – dient grondrechten als openheid, persvrijheid, gelijke behandeling te waarborgen en te zorgen voor bescherming van minderheden en alle mensen met een afwijkende identiteit.</p>
      <p sl="sl">De Kroatische regering en premier Jadranka Kosor verdienen respect voor hun doortastende aanpak van de corruptie en misdaad. Een andere verdienste van Kroatië is dat het erin geslaagd is vriendschappelijke betrekkingen met zijn buurlanden aan te gaan, maar toch moeten we het aansporen om de resterende kwesties te regelen.</p>
      <p sl="sl">Als we Kroatië groen licht geven voor de laatste onderhandelingsronde en voor de laatste stap richting volledig lidmaatschap, dienen we erbij te zeggen dat dit verslag zich richt tot alle landen in Zuidoost-Europa die vergelijkbare verwachtingen koesteren. Want ook wij hebben verwachtingen: dat Europa het uitbreidingsproces voltooit en een werelddeel van onderlinge samenhang en gedeelde waarden wordt.</p>
      <p sl="sl">Ik zou hier nog slechts een enkele zin aan toe willen voegen, namelijk dat de Europese Unie alleen op deze manier erin kan slagen zich in de huidige wereldorde als grootmacht op te werpen. Bedankt voor uw geduld, mijnheer de Voorzitter.</p>
    </intervention>
    <intervention id="3-016-000" speaker_id="96662" name="Franziska Katharina Brantner" is_mep="True" mode="spoken">
      <p sl="en">namens de Verts/ALE-Fractie. – Mijnheer de Voorzitter, ik zou me willen aansluiten bij diegenen die de heer Swoboda hebben bedankt voor de goede samenwerking gedurende het afgelopen jaar en voor de eerste keer dit jaar.</p>
      <p sl="en">Ik ben het met de heer Posselt eens dat het een eerlijk verslag is. Wij kijken er zeer naar uit Kroatië te verwelkomen zodra het, als gezegd, aan alle criteria heeft voldaan. Het is een bijzonder land dat zich zal aansluiten en de EU heeft een speciale verantwoordelijk om ervoor te zorgen dat alle andere landen van de Westelijke Balkan zich eveneens zullen kunnen aansluiten. Vanuit dat regionale perspectief moet Kroatië nu de beste van de klas zijn, zodat zijn klasgenoten zich later kunnen aansluiten. We hebben een verantwoordelijkheid naar de andere landen, want als we nu falen en fouten maken, wordt het voor anderen veel moeilijker om zich aan te sluiten. Deze doelstelling ten aanzien van de Westelijke Balkan mogen we niet opgeven.</p>
      <p sl="en">Een aantal van u heeft het gehad over hoofdstuk 23 inzake corruptie. Wij denken dat de EU ook eerlijk over zichzelf moet zijn en zich echt moet afvragen in welke mate zij ook bij corruptie betrokken was. Daarom doen we ook een beroep op OLAF om te bezien welke implicaties er voor de EU zijn. Ik vraag alle fracties met klem zich bij die inspanningen aan te sluiten, omdat we ook eerlijk tegenover onszelf moeten zijn.</p>
      <p sl="en">Mijn laatste punt is dat de wijze waarop we met het verleden omgaan, een belangrijk deel is van aansluiting bij de EU. Het ICTY is al genoemd. Dat is essentieel, maar we hebben ook het gevoel dat de plaatselijke tribunalen voor oorlogsmisdrijven hun werk beter moeten doen. Een rapport van Amnesty International benadrukt dat er nog altijd een aantal valkuilen en tekortkomingen is. We hebben het idee dat er ruimte is voor verbetering, bijvoorbeeld op het punt van getuigenbescherming, en we zouden wat dat betreft ook graag verbeteringen zien. Wij denken dat het essentieel is voor de EU om dat aspect van het verleden te blijven benadrukken en om aan het verleden te blijven werken.</p>
      <p sl="en">Afgezien daarvan kijken wij er allemaal naar uit om Kroatië in dit Huis te verwelkomen.</p>
    </intervention>
    <intervention id="3-017-000" speaker_id="4513" name="Geoffrey Van Orden" is_mep="True" mode="spoken">
      <p sl="en">namens de ECR-Fractie . – Mijnheer de Voorzitter, wij denken dat uitbreiding één van de meer succesvollere aspecten van EU-beleid is, op voorwaarde dat dit wordt uitgevoerd volgens strikte criteria en dat er lessen worden getrokken uit eerdere uitbreidingen.</p>
      <p sl="en">Volgens de Raad ligt het afsluiten van de uitbreidingsonderhandelingen met Kroatië binnen handbereik, maar we weten van de Commissie dat corruptiekwesties en een justitiële hervorming nog niet goed zijn aangepakt. Dat is heel ernstig. Onze zorgen zijn niet kunstmatig.</p>
      <p sl="en">Kroatië, met zijn 4,5 miljoen inwoners, heeft blijkbaar te lijden onder een stuwmeer van bijna een miljoen rechtszaken en een aanzienlijk aantal van die zaken is gekoppeld aan het misbruik van eigendomsrechten. De vrijheid van de media ligt eveneens onder vuur. Voormalige ministers zijn aangeklaagd wegens corruptie. Sommige mensen zien dit wellicht als een bewijs dat er actie wordt ondernomen. Maar in feite toont het de diepte van de malaise die nog nauwelijks is aangepakt. Een wijdverspreide corruptie onder politici en de rechterlijke macht heeft ertoe geleid dat de aanpak van de georganiseerde misdaad die rechtstreeks aan de Balkanroute is gekoppeld, mislukt is.</p>
      <p sl="en">Ondanks de stortvloed aan problemen die hier wordt geschetst, lijkt de spoedige toetreding van Kroatië een uitgemaakte zaak. Het zou spijtig zijn als het uitbreidingsproces louter een formaliteit zou worden, afhankelijk van subjectieve politieke grillen en voltooid voordat deze fundamentele problemen zijn opgelost.</p>
    </intervention>
    <intervention id="3-018-000" speaker_id="96907" name="Takis Hadjigeorgiou" is_mep="True" mode="spoken">
      <p sl="el">namens de GUE/NGL-Fractie . – Mijnheer de Voorzitter, als Confederale Fractie Europees Unitair Links/Noords Groen Links zijn wij voor de toetreding van Kroatië tot de Europese Unie en hopen wij dat het land spoedig volwaardig lid wordt, mits dat de wil is van het Kroatische volk en het land aan alle toetredingsvoorwaarden voldoet.</p>
      <p sl="el">Het voortgangsrapport constateert, en wij begroeten dit, dat er vooruitgang is geboekt op het gebied van de terugkeer van vluchtelingen, de rechten van vrouwen en gendergelijkheid, alsmede het overbruggen van de verschillen met de buurlanden. Wij dringen echter op verdere hervormingen aan, met name op justitieel gebied en bij de bestrijding van corruptie.</p>
      <p sl="el">Wij moeten echter ook aandacht schenken aan de sociaaleconomische problemen van het Kroatische volk, zoals armoede, langdurige werkloosheid en schending van de arbeidsrechten. Helaas zal het stimuleren van een liberale economie de sociaaleconomische situatie van de Kroaten verergeren.</p>
      <p sl="el">Wij ondersteunen daarom de bevordering van een werkelijk sociale economie die kwaliteit van leven voor alle burgers van Kroatië waarborgt door middel van de modernisering van het systeem van sociale bescherming, door de aanpak van de werkloosheid, de verbetering van de toegankelijkheid van de gezondheidsdiensten, de huisvesting en het onderwijs, en door het bestrijden van discriminatie, met name van minderheden.</p>
    </intervention>
    <intervention id="3-019-000" speaker_id="96654" name="Jaroslav Paška" is_mep="True" mode="spoken">
      <p sl="sk">namens de EFD-Fractie . – Mijnheer de Voorzitter, sinds in oktober 2005 werd besloten onderhandelingen aan te gaan over de toetreding van Kroatië tot de Europese Unie heeft de Kroatische regering enorme veranderingen bereikt in het bestuur van het land om Kroatië zo goed mogelijk voor te bereiden op toetreding tot de Europese Unie.</p>
      <p sl="sk">De belangrijkste vooruitgang in het toetredingsproces is bereikt in 2010, waarin het onze Kroatische collega’s is gelukt de onderhandelingen over diverse moeilijke kwesties af te ronden, fundamentele wijzigingen aan te brengen in de grondwet en vooruitgang te boeken in het zoeken naar een beschaafde oplossing voor de grensconflicten met de buurlanden. Het officiële bezoek van de Servische president Tadic in Vukovar heeft aangetoond dat de verhoudingen tussen Kroatische en Servische burgers ook kunnen worden gebouwd op wederzijds respect, eerbied en begrip.</p>
      <p sl="sk">Het tempo waarmee het toetredingsproces wordt voltooid hangt nu alleen nog af van de Kroatische regering die als aan alle voorwaarden voor toetreding tot de Europese Unie wordt voldaan, haar burgers in een nationaal referendum moet vragen om hun toestemming voor deze stap. Ik wens het onze Kroatische vrienden dat ze snel de laatste zaken kunnen afronden en in de volksstemming kunnen bevestigen dat het land er klaar voor is deel te worden van de Europese Gemeenschap.</p>
    </intervention>
    <intervention id="3-020-000" speaker_id="96749" name="Andrew Henry William Brons" is_mep="True" mode="spoken">
      <p sl="en">Mijnheer de Voorzitter, minder dan twintig jaar geleden vocht Kroatië om zijn onafhankelijkheid veilig te stellen. Nu wordt deze weggegeven zonder dat er een schot is gelost.</p>
      <p sl="en">Kroatië heeft omvangrijke en ingrijpende wetgevende veranderingen moeten doorvoeren. Het heeft ook de steun aan vitale bedrijfstakken en de mensen die daarin werken, moeten intrekken. De Kroaten moeten dat allemaal doen voordat de Europese Unie zich verwaardigt Kroatië toe te laten als lid.</p>
      <p sl="en">Van het grootste belang is dat al deze veranderingen worden geaccepteerd voordat de bevolking daarmee via een toegezegd referendum heeft ingestemd of daar zelfs maar om is gevraagd. Ook al blijkt uit opinieonderzoeken dat de meerderheid tegen het lidmaatschap van de EU is, een positief resultaat van het referendum wordt als een vanzelfsprekendheid aangenomen. Als er vooruitlopend op nog te verkrijgen instemming enorme veranderingen worden doorgevoerd, kunnen we er zeker van zijn dat instemming louter als formaliteit wordt gezien.</p>
      <p sl="en">Het verslag zegt op dit punt dat uitgevers en journalisten klagen over buitensporige politieke druk. Maar het zwijgt over hoe met deze druk een vrij en eerlijk uitgevoerd referendum mogelijk is.</p>
    </intervention>
    <intervention id="3-021-000" speaker_id="1263" name="Elmar Brok" is_mep="True" mode="spoken">
      <p sl="de">Mijnheer de Voorzitter, geachte fungerend voorzitter van de Raad, dames en heren, inderdaad is nu de laatste ronde van het toetredingsproces ingegaan, voor zover wij er in de Gemeenschapsinstellingen zeggenschap over hebben, want het vast en zeker ook niet eenvoudige ratificatieproces in de nationale parlementen moet nog volgen. Omdat ik echter in mijn tijd als voorzitter van de Commissie buitenlandse zaken de toetreding van de vorige twaalf kandidaat-landen intensief heb kunnen volgen, kan ik zeggen dat Kroatië sinds geruime tijd intensieve inspanningen heeft ondernomen om aan de voorwaarden te voldoen, zodat het groene licht voor toetreding als positieve ontwikkeling moeten worden beschouwd.</p>
      <p sl="de">Om politieke redenen moeten wij dit steunen. Daarmee zouden we ook een signaal afgeven aan andere landen die wellicht nog langer moeten wachten, namelijk dat de deur naar Europa open staat en niet voor altijd gesloten blijft. Deze algemene politieke boodschap is belangrijk. Op grond van de ervaringen met andere landen moet ik echter zeggen dat Kroatië – ook in zijn eigen belang, onafhankelijk van het toetredingsproces – met name aan de hervorming van het rechtsstelsel en het bestuursapparaat moet werken. Als processen op de lange baan worden geschoven en als de procedures in verband met beschuldigingen van corruptie veel te lang duren, is dat slecht voor de algehele ontwikkeling. Op dit gebied moeten nog verdere inspanningen worden geleverd.</p>
    </intervention>
    <intervention id="3-022-000" speaker_id="4265" name="Göran Färm" is_mep="True" mode="spoken">
      <p sl="sv">Mijnheer de Voorzitter, ik zou u, mijnheer Swoboda, om te beginnen van harte willen bedanken voor het uitstekende werk dat u als rapporteur heeft verricht. De toetreding van Kroatië tot de EU staat voor de deur, maar er resten nog enkele uitdagingen, bijvoorbeeld de strijd tegen corruptie. Kroatië heeft nieuwe en betere wetgeving vastgesteld, maar nu moeten de hervormingen in de praktijk worden gebracht. Er zijn effectieve onderzoeken, aanklachten en vonnissen van rechtbanken nodig.</p>
      <p sl="sv">Op dit ogenblik zijn alle ogen gericht op de zaak van de voormalige conservatieve premier, Ivo Sanader, die in Oostenrijk in de cel zit. Wij juichen de moed toe waar journalisten en politici in Kroatië blijk van hebben gegeven, door de corruptie binnen de politieke elite aan het licht te brengen. De zaak-Ivo Sanader is echter ook voor de EU een moment van de waarheid, want bij corruptie zijn noodzakelijkerwijs twee partijen betrokken. Aangezien Ivo Sanader ten laste wordt gelegd dat hij geprobeerd heeft om de EU op ongepaste manier te beïnvloeden, heb ik voorgesteld dat het Europees Bureau voor fraudebestrijding (OLAF) zou moeten samenwerken met de Kroatische onderzoekers om klaarheid te scheppen in de informatie. We weten immers niet of die informatie klopt.</p>
      <p sl="sv">De Fractie van de Europese Volkspartij (Christendemocraten) wil dat belangrijke deel van de resolutie schrappen, maar samen met de Fractie De Groenen/Vrije Europese Alliantie roepen wij alle fracties op om dat deel te steunen. De EU moet proactief zijn en mag de verantwoordelijkheid niet alleen maar bij Kroatië leggen.</p>
    </intervention>
    <intervention id="3-023-000" speaker_id="28127" name="Lena Ek" is_mep="True" mode="spoken">
      <p sl="en">Mijnheer de Voorzitter, in de stormachtige wateren van de wereldwijde economische crisis is het bemoedigend om te zien dat Kroatië een vaste koers in de richting van het lidmaatschap volgt.</p>
      <p sl="en">De tot dusverre geboekte vooruitgang is indrukwekkend, maar ik wil benadrukken dat dit positieve momentum nu stimulerend moet werken op andere terreinen, waar nog veel moet gebeuren.</p>
      <p sl="en">Er zijn twee punten die ik hier vandaag zou willen benadrukken. Het eerste betreft de hervorming en versterking van de rechterlijke macht. Een robuust en onafhankelijk rechtssysteem is absoluut essentieel voor de bestrijding van corruptie en voor het garanderen van de rechtsstaat op de lange termijn. Het is niet alleen een kwestie van misdadigers arresteren, het gaat er ook om dat je ze daarna vervolgt. Anders zijn pogingen om corruptie en georganiseerde misdaad aan te pakken tot mislukken gedoemd.</p>
      <p sl="en">Het tweede punt dat ik wil noemen, is de noodzaak om in Kroatië een samenleving op te bouwen die op tolerantie is gebouwd. Het Europese project gaat over verzoening. Dat betreft niet alleen verzoening tussen landen – en ik juich de verbetering in de relaties van Kroatië met zijn buren toe – maar ook verzoening intern. Minderheden met geweld dreigen is compleet onaanvaardbaar. Ik begrijp volledig hoe moeilijk dat is, maar ik ben ervan overtuigd dat dit niet alleen een stimulans voor de toetredingsgesprekken zou zijn, maar dat de Kroatische samenleving ook rechtstreeks zou profiteren van de inspanning op zich.</p>
    </intervention>
    <intervention id="3-024-000" speaker_id="96801" name="Tomasz Piotr Poręba" is_mep="True" mode="spoken">
      <p sl="pl">Mijnheer de Voorzitter, de ambitieuze plannen van het Hongaarse voorzitterschap om de onderhandelingen met Kroatië in de eerste helft van dit jaar af te ronden, verdienen zonder twijfel onze steun. Het EU-lidmaatschap van Kroatië bezorgt ons een belangrijke en constructieve bondgenoot, die nu al een bijzonder stabiliserende en belangrijke rol speelt in de regio en als voorbeeld dient voor veel andere Balkanlanden die toetreding tot de Europese Unie overwegen.</p>
      <p sl="pl">Ik spreek vandaag mijn grote respect en erkenning uit voor de hervormingen die de Kroatische regering en de Kroatische samenleving op zich hebben genomen, vooral die op het gebied van de strijd tegen corruptie en georganiseerde misdaad en de hervorming van het openbaar bestuur en het gerechtelijk apparaat. Vanzelfsprekend is een aantal thema’s nog voor verbetering vatbaar of nog niet afgerond. Ik hoop dat dit zo snel mogelijk zijn beslag krijgt. Verder zijn er natuurlijk nog de signalen dat de Kroatische burgers er niet volledig van overtuigd zijn dat het EU-lidmaatschap hun land ten goede zal komen. Ik ben van mening dat het verstandig is om in samenwerking met de Kroatische regering maatregelen te nemen die deze trend zo snel mogelijk doen keren.</p>
    </intervention>
    <intervention id="3-025-000" speaker_id="4507" name="Bastiaan Belder" is_mep="True" mode="spoken">
      <p sl="nl">Kroatië heeft goede vooruitgang geboekt op weg naar het EU-lidmaatschap. Dat staat buiten kijf en daar ben ik ook blij mee. Over twee zaken maak ik mij echter nog wel ernstige zorgen.</p>
      <p sl="nl">Corruptie is in dit Balkanland nog wijd verspreid, zie ook bijvoorbeeld de paragrafen 7 en 8 van de voorliggende resolutie. En dat heeft een grote invloed op de economie en op de handelsrelaties met dit land. Er is dringend een betere aanpak van dit probleem nodig, eventueel in samenwerking met de Europese instellingen.</p>
      <p sl="nl">Een tweede zorg is de slechte bestuurlijke organisatie in het land, zie paragraaf 28 van de resolutie. Een goede bestuurlijke organisatie is echter nodig om EU-wetgeving goed ten uitvoer te kunnen brengen, om zodoende niet achter de feiten aan te lopen.</p>
      <p sl="nl">Zolang deze beide knelpunten nog niet opgelost zijn, ben ik bezorgd over het snelle tempo waarmee het Hongaarse voorzitterschap de toetreding van Kroatië wil bewerkstelligen. Ervaringen uit het verleden moeten er mijns inziens toe leiden dat niet de toetreding zelf, maar de kwaliteit van de toetreding het doel is. Dan krijgen wij ook draagvlak onder de bevolking, bij mijn burgers in Nederland.</p>
    </intervention>
    <intervention id="3-026-000" speaker_id="97016" name="Angelika Werthmann" is_mep="True" mode="spoken">
      <p sl="de">Mijnheer de Voorzitter, al met al is Kroatië met zijn ontwikkeling op de goede weg. In theorie is alles geregeld, maar in de praktijk moet dit nog blijken. Er zijn echter nog drie gebieden waar nog veel werk aan de winkel is.</p>
      <p sl="de">Ten eerste moet Kroatië nog nauwer met het Internationaal Straftribunaal in de Den Haag samenwerken om vooruitgang te boeken op het punt van mensenrechten en de vervolging van oorlogsmisdadigers. Zoals Amnesty International in zijn rapport Behind a Wall of Silence verklaart, zijn sommige gevallen van ernstige mensenrechtenschendingen nog steeds niet onderzocht. De bescherming van de mensenrechten is een prioriteit van de EU. Wat dit betreft mogen we geen compromissen sluiten en zullen we ook geen compromissen sluiten.</p>
      <p sl="de">Ten tweede is er nog steeds sprake van wijdverbreide corruptie in de maatschappij, de economie en de politiek. Ik ben verheugd over de inspanningen die de Kroatische regering heeft geleverd ter bestrijding van de corruptie in het land, maar tegelijkertijd moeten we erop aandringen dat de regering volhardt in een doortastende aanpak van deze problematiek.</p>
      <p sl="de">Ten derde moet Kroatië er in zijn eigen belang voor zorgen dat de begonnen hervormingen van het gerechtelijk apparaat nu met spoed worden doorgevoerd.</p>
    </intervention>
    <intervention id="3-028-000" speaker_id="96788" name="Krzysztof Lisek" is_mep="True" mode="spoken">
      <p sl="pl">Mevrouw de Voorzitter, twee jaar geleden had ik als voorzitter van de Commissie buitenlandse zaken van het Poolse parlement het genoegen gastheer te zijn voor de leden van de Commissie buitenlandse zaken van het Kroatische parlement. Bij die gelegenheid stelden mijn Kroatische collega's de vraag of ik wist hoeveel Poolse zeilers op dat moment de Kroatische wateren bezeilden. Het bleken er enkele tienduizenden te zijn. De miljoenen toeristen die dit prachtige land bezoeken, kunnen bevestigen dat Kroatië een modern en democratisch land is, dat klaarstaat om lid te worden van de Europese Unie. Diezelfde collega's vroegen mij echter ook op welke manier Polen zijn scheepswerven herstructureert. Er zijn dus ook nog enkele, door iedereen hier genoemde problemen op te lossen. Ondanks alles reken ik er op dat de woorden van de heer Martonyi bewaarheid worden, dat onze Hongaarse vrienden en de Europese Commissie de onderhandelingen zullen afronden en dat de heer Sikorski, het hoofd van de Poolse diplomatie, die ons in het Parlement zal bezoeken, ons kan vertellen dat Polen tijdens zijn voorzitterschap van de Europese Raad het genoegen zal hebben getuige te zijn van de toetreding van Kroatië tot de Europese Unie.</p>
    </intervention>
    <intervention id="3-029-000" speaker_id="96727" name="Zoran Thaler" is_mep="True" mode="spoken">
      <p sl="sl">Mevrouw de Voorzitter, ik voeg mijn stem graag toe aan het koor van loftuitingen voor de opstelling en inspanningen van rapporteur Swoboda.</p>
      <p sl="sl">Ik hoop oprecht, zowel voor hem als voor Kroatië, dat dit het laatste voortgangsverslag is en Kroatië zich zo snel mogelijk bij ons voegt. Het lidmaatschap stelt het land in elk geval in staat om een deel van de tijd in te halen die het verloren heeft in zijn pogingen tot de EU toe te treden.</p>
      <p sl="sl">Want laten we wel wezen: afgaand op de ontwikkelingsgraad van economie, maatschappij, cultuur en kunsten hadden we dit land al zonder probleem toe kunnen laten tot de groep landen die zeven jaar geleden tot de Europese Unie is toegetreden. Ik raad de autoriteiten in Zagreb aan de toetreding van Kroatië tot de Europese Unie aan te grijpen om voorgoed een eind te maken aan de cultuur van corruptie en misdaad. Het realiseren van persvrijheid en de bescherming van onpartijdige journalisten in dienst van de Kroatische publieke omroep vormen een andere essentiële kwestie.</p>
      <p sl="sl">De toetreding van Kroatië mag in de hele Balkan als een uitgestoken hand van de EU opgevat worden. Ik zie ernaar uit om samen met de Kroatische collega's te gaan werken aan meer stabiliteit en vooruitgang in dit nog altijd roerige deel van Europa.</p>
    </intervention>
    <intervention id="3-030-000" speaker_id="97968" name="Andrey Kovatchev" is_mep="True" mode="spoken">
      <p sl="bg">Mevrouw de Voorzitter, ik wil de heer Swoboda bedanken voor zijn uitstekende werk en ik hoop echt dat dit het laatste verslag is voordat Kroatië het Toetredingsverdrag tot de Europese Unie ondertekent.</p>
      <p sl="bg">Ik denk dat de toetreding van Kroatië tot de EU een impuls zal geven aan de hervormingen in de regio en voor heel Europa succesvol zal zijn. Kroatië heeft dit onlangs ook zelf duidelijk gemaakt door gratis juridische vertalingen van het acquis communautaire aan te bieden aan zijn buurlanden in het voormalig Joegoslavië – Bosnië-Herzegovina, Servië, Montenegro en Macedonië. Het land heeft daarmee laten zien dat het bereid en in staat is om bij te dragen aan de Europese toekomst van de regio.</p>
      <p sl="bg">Het toelaten van Kroatië tot de EU zal een duidelijk signaal afgeven dat de EU haar verbintenissen met de Westelijke Balkan eert en dat uitbreiding een proces met een open einde is. Ik wil benadrukken dat, ondanks dat ieder land op ons continent zijn eigen problemen heeft, we voorzichtig moeten zijn om met beschuldigende vinger te wijzen naar Oost-Europese landen als we het hebben over corruptie en criminaliteit.</p>
      <p sl="bg">Dit is niet een handelsmerk van alleen deze regio, maar een uitdaging voor ons allemaal, en alleen met vereende krachten kunnen we de negatieve tendensen op dit gebied beperken. Transparantie en democratie zijn onveranderlijke waarden en juist daarom moeten we de hervormingen in de Westelijke Balkan ondersteunen en aanmoedigen. Ik wens Kroatië het allerbeste en kijk ernaar uit om het hier als 28e lidstaat van de Europese Unie te begroeten.</p>
    </intervention>
    <intervention id="3-031-000" speaker_id="39726" name="László Tőkés" is_mep="True" mode="spoken">
      <p sl="hu">Mevrouw de Voorzitter, we moeten kritisch staan tegenover de EU. Kroatië was zes jaar geleden, ten tijde van de laatste uitbreidingsgolf, al voorbereid op de toetreding. Toch mocht het land intussen nog steeds niet toetreden. Daarom is het belangrijk dat de integratie van Kroatië absolute prioriteit krijgt tijdens het voorzitterschap van Hongarije. We zijn het dan ook eens met de Hongaarse eerste minister, Viktor Orbán, wanneer hij zegt dat de Europese integratie niet volledig is zonder de landen van de Westelijke Balkan. De nog buitengesloten landen van het voormalige Joegoslavië blijven nog steeds een zwart gat op de kaart van Europa. Kroatië toelaten zou dan ook de aanzet zijn tot verandering van die situatie. De Kroatische eerste minister, Jadranka Kosor, zei gisteren nog zelf dat er geen alternatief is voor de integratie en dat het onze morele plicht is om landen uit Zuidoost-Europa aan te moedigen.</p>
    </intervention>
    <intervention id="3-032-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Mevrouw de Voorzitter, zowel het verslag van de heer Swoboda, als het verslag van het voorzitterschap en commissaris Füle wijzen erop dat het klimaat voor de afronding van de onderhandelingen met Kroatië bijzonder gunstig is. Met nadruk wil ik wijzen op de vastberadenheid van Kroatië, die onder andere is geuit door de premier, mevrouw Kosor, niet alleen om de onderhandelingen zelf af te ronden, maar ook in de samenwerking met haar buurlanden en met het Internationaal Strafhof. Het vooruitzicht op een snelle afronding van de onderhandelingen en de stemming in dit Huis helpen Kroatië ook verder op weg. Het is een belangrijk signaal dat toekomstige problemen zich niet zullen opstapelen en dat twintig jaar wachten wordt beloond met de ondertekening van het Toetredingsverdrag. We moeten ook de symbolische gebaren van Kroatië op waarde schatten. Zo heeft het land bijvoorbeeld alle buurlanden die overwegen lid te worden van de EU een vertaling van het volledige acquis communautaire toegespeeld. Ik waardeer het werk dat de heer Swoboda heeft verricht en ik ben er ook van overtuigd dat dit het laatste voortgangsverslag over Kroatië is geweest. We zullen het land spoedig kunnen verwelkomen als lid van de Europese Unie.</p>
    </intervention>
    <intervention id="3-033-000" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Mevrouw de Voorzitter, commissaris, minister. Ik sta volledig achter het Hongaarse voorzitterschap dat de Kroatische toetredingsonderhandelingen in juni wil afsluiten. Kroatië heeft op vele vlakken een grotere ontwikkeling bereikt dan andere EU-lidstaten. Zoals de heer Martonyi al zei, moet er natuurlijk nog heel wat gebeuren. De heer Hannes Swoboda begrijpt de complexiteiten in de wereld van de Westelijke Balkan uitstekend.</p>
      <p sl="hu">Het succes van Kroatië zou een aansporing kunnen zijn voor Servië en andere landen van de Westelijke Balkan. Ze moeten beseffen dat de hervormingen voor hun eigen burgers zijn, en niet voor de EU. Ik hecht zeer veel belang aan de verbetering van de situatie van minderheidsgroepen, zoals onder meer de Serviërs en de Hongaren. Daarnaast is het ook belangrijk dat de gevluchte of verjaagde Serviërs en de Serviërs uit Krajina kunnen terugkeren. De relatie met buurland Slovenië moet ook verbeterd worden. We moeten de inspanningen van het Kroatische staatshoofd om de historische kwesties tussen Servië, Bosnië-Herzegovina en Kroatië op te lossen, dan ook waarderen.</p>
    </intervention>
    <intervention id="3-034-000" speaker_id="23691" name="Jelko Kacin" is_mep="True" mode="spoken">
      <p sl="sl">Mevrouw de Voorzitter, ik wens de Kroatische regering en de Europese Commissie een overvloed aan vastberadenheid, geduld, volharding en energie bij het voltooien van de hervormingen en verder zou ik het prachtig vinden als Kroatië de twintigste verjaardag van zijn onafhankelijkheid met het afsluiten van de onderhandelingen kon vieren.</p>
      <p sl="sl">Dat is mijn oprechte wens. Wat haalbaar is, hangt echter af van de Kroatische regering en van de samenwerking tussen de regeringscoalitie en de oppositie in het Kroatische parlement. Waar we nu ook behoefte aan hebben, is een veel groter sociaal bewustzijn onder politici. De huidige economische crisis maakt dat de voordelen die toetreding tot de EU de Kroatische economie en maatschappij zou kunnen brengen, verdwijnen achter de sociale noden en dat verlokt de mensen tot een toenemende kritiek op de Europese Unie.</p>
      <p sl="sl">En, last but not least, Kroatië moet de mensen ertoe brengen dat ze in een referendum voor stemmen. Als er ook maar de minste vaart uit de toetreding van Kroatië wordt gehaald, heeft dat niet alleen een desastreuze uitwerking op het land zelf, het zou ook een uiterst negatief signaal voor de landen van de Westelijke Balkan zijn die zich in de richting van de EU bewegen. Zolang de onderhandelingen niet zijn afgesloten kunnen Kroatische parlementsleden geen waarnemersstatus in dit Parlement krijgen, laat staan er lid van worden. Ik doe daarom een beroep op u om de druk op de ketel te houden en zich tot het uiterste in te spannen.</p>
    </intervention>
    <intervention id="3-035-000" speaker_id="96726" name="Marije Cornelissen" is_mep="True" mode="spoken">
      <p sl="nl">Ik ben blij dat Kroatië steeds dichter bij toetreding komt. De Groenen zijn groot voorstander van toetreding van alle Balkanlanden en van Turkije. Maar we zijn juist zulke grote voorstanders omdat we de hervormingen die toetreding eist zo belangrijk vinden. En Kroatië is nog niet klaar met deze hervormingen. Het proces moet voortgaan.</p>
      <p sl="nl">Daarom zullen wij bij de stemming proberen ervoor te zorgen dat er geen datum genoemd wordt in het verslag. Misschien kunnen de onderhandelingen in de eerste helft van dit jaar afgerond worden, maar misschien ook wel niet. Het gaat er niet om wannéér de onderhandelingen klaar zijn. Het gaat erom dat Kroatië tegen die tijd aan alle criteria voldoet.</p>
      <p sl="nl">Want als wij één les geleerd hebben van de toetreding van Roemenië en Bulgarije, is het wel deze: noem géén datum, maar maak helder wat er nog moet gebeuren. En nog één dingetje: één van de zaken waar Kroatië nog wel iets aan zou kunnen doen is de bescherming van seksuele minderheden. Het zou leuk zijn als onze huidige EU-voorzitter het goede voorbeeld zou geven met een succesvolle gaypride in Boedapest op 18 juni 2011.</p>
    </intervention>
    <intervention id="3-036-000" speaker_id="4521" name="Charles Tannock" is_mep="True" mode="spoken">
      <p sl="en">Mevrouw de Voorzitter, Kroatië boekt probleemloos vooruitgang in de richting van het lidmaatschap van de EU, zoals het verslag duidelijk maakt. De Britse Conservatieven steunen de uitbreiding van de EU met landen die volledig aan de criteria van Kopenhagen voldoen, omdat wij denken dat een grotere EU in een flexibeler en minder gecentraliseerde unie zou moeten resulteren.</p>
      <p sl="en">Kroatië zou gefeliciteerd moeten worden met zijn inspanningen corruptie uit te roeien, waarvan de arrestatie van de voormalige premier Sanader getuigt. Het doet mij deugd dat Slovenië de toetreding van Kroatië niet langer zal blokkeren vanwege het grensgeschil tussen de twee landen. Dat is altijd een bilaterale kwestie geweest, maar deze zou op geen enkele manier mogen verhinderen dat Kroatië zich bij onze Unie aansluit. Er is tevens een klein geschil met Montenegro, waarvoor ik de rapporteur ben, en dat zal worden opgelost door het ICJ.</p>
      <p sl="en">Ik denk ook dat de toetreding van Kroatië de integratie van de hele regio van het voormalige Joegoslavië in de EU zal versnellen, vooral als rapporteur over Montenegro en als goede vriend van Servië. Ik hoop dat een Kroatisch lidmaatschap beide landen zal inspireren om hervormingen door te drukken en dat Kroatië, als het eenmaal deel uitmaakt van de Unie, niet zal proberen om oude rekeningen te vereffenen door de toetreding van Servië te blokkeren.</p>
    </intervention>
    <intervention id="3-037-000" speaker_id="28255" name="Andreas Mölzer" is_mep="True" mode="spoken">
      <p sl="de">Mevrouw de Voorzitter, zoals u weet heeft Kroatië van alle toetredingskandidaten de grootste vooruitgang geboekt. Dat is geen wonder, want het land is cultuurhistorisch gezien vast verankerd in Midden-Europa. Kroatië heeft reeds bij verschillende gelegenheden laten zien klaar te zijn voor de EU, bijvoorbeeld bij de schikking van het visserijgeschil. Natuurlijk zijn met betrekking tot de corruptie verdere inspanningen nodig, maar kennelijk ontbreekt het ook op dit terrein niet aan goede wil, zoals moge blijken uit de arrestatie van de voormalige regeringsleider Sanader. Ook met betrekking tot de opheldering van oorlogsmisdaden is er het een en ander gebeurd. Hier moet nog blijken welke rol de arrestatiebevelen spelen die door Duitsland tegen voormalige kopstukken van de Joegoslavische geheime dienst zijn uitgevaardigd.</p>
      <p sl="de">Kroatië lijkt bereid te zijn om met het verleden af te rekenen, bijvoorbeeld wat betreft steun voor terugkerende oorlogsvluchtelingen. Het zou alleen wenselijk zijn dat de EU zich in dit verband niet alleen inzet voor oorlogsvluchtelingen, maar ook voor ontheemden, en aandringt op een oplossing voor de nog steeds niet vereffende restitutieclaims van de Donauschwaben.</p>
    </intervention>
    <intervention id="3-038-000" speaker_id="33775" name="Jean-Pierre Audy" is_mep="True" mode="spoken">
      <p sl="fr">Mevrouw de Voorzitter, graag wil ik hulde brengen aan de evenwichtige resolutie van collega Swoboda en zeggen dat we er absoluut voor moeten zorgen dat deze toetreding een succes wordt. Daarom wil ik erop wijzen dat er in sommige delen van de publieke opinie een zeer grote terughoudendheid bestaat tegenover deze toetreding, want ze komt op het verkeerde moment. De geschiedenis houdt zich niet aan tijdschema’s en wij maken een crisis door. Daarom zijn de burgers terughoudend.</p>
      <p sl="fr">Na de val van de Berlijnse muur is er een golf ex-communistische landen toegetreden en vandaag bekijken we het geval per geval. Daarom denk ik, mijnheer de commissaris, dat er een grote communicatiecampagne nodig is in de EU-lidstaten, en misschien ook wel in Kroatië, om uit te leggen dat er veel werk is verzet, dat alle hoofdstukken gerespecteerd zijn en dat deze toetreding serieus is voorbereid.</p>
      <p sl="fr">Vandaar ook mijn voorstel, want toetredingen zijn geen Europese bevoegdheid. Toetredingen vallen onder de bevoegdheid van de lidstaten en van de bevolking van de lidstaten. Wij hebben de plicht van deze toetreding een succes te maken. In deze moeilijke periode voor het Europees opbouwproject mogen we geen middel onbenut laten.</p>
    </intervention>
    <intervention id="3-039-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − Mevrouw de Voorzitter, hartelijk dank voor dit stimulerende en constructieve debat. De ontwerpresolutie van het Europees Parlement vormt met zijn uitgebalanceerde boodschap een essentiële ondersteuning voor het werk van de Commissie en biedt een zeer nuttige leidraad voor het werk dat Kroatië nog moet verrichten. Ik verwelkom met name de vele verwijzingen naar eerlijkheid, kwaliteit en geloofwaardigheid tijdens het debat van vandaag.</p>
      <p sl="en">Ik ben het ook volledig eens met die verklaringen van vandaag waarin wordt onderstreept dat dit hele proces en de vereiste inspanningen het welzijn van de Kroatische burgers beogen. De voordelen zullen de komende maanden helder moeten worden uitgedragen.</p>
      <p sl="en">De constructieve en vastberaden steun van het Parlement in het toetredingsproces van Kroatië is een belangrijk signaal. Dat is niet alleen voor Kroatië zelf belangrijk, maar ook voor alle kandidaat-lidstaten en potentiële lidstaten. Uw steun zal hen daadwerkelijk aanmoedigen om de route naar de Europese Unie intensief te blijven vervolgen en de onderhandelingen daarover succesvol af te ronden.</p>
    </intervention>
    <intervention id="3-040-000" speaker_id="photo_generic" name="János Martonyi" is_mep="True" mode="spoken">
      <p sl="en">fungerend voorzitter van de Raad. − Mevrouw de Voorzitter, allereerst wil ik namens het voorzitterschap mijn erkenning en dank uitspreken voor de continue inzet van het Parlement, en met name van de rapporteur, de heer Swoboda, en de positieve bijdrage aan onze inspanningen om stappen te zetten naar een succesvolle toetreding van Kroatië, maar ook aan het uitbreidingsproces in zijn geheel.</p>
      <p sl="en">Ik ben nadrukkelijk van mening dat al deze inspanningen zeer duidelijk tot uiting zijn gekomen in het zeer constructieve en nuttige debat van deze ochtend. Ik ben ook nadrukkelijk van mening dat de aan te nemen resolutie de nadruk zal leggen op de cruciale rol van het Parlement, die uiteraard veel omvangrijker is dan enkel de kwestie van de toetreding van Kroatië.</p>
      <p sl="en">Dit zal een uiterst belangrijke boodschap sturen naar het Europese publiek, naar de burgers van Europa, namelijk dat de uitbreiding voor hen van zeer groot belang is. Deze boodschap zal hen er wellicht van overtuigen dat de ‘uitbreidingsmoeheid’ die zich heeft ontwikkeld en die onmiddellijk voelbaar was na wat we nu de hereniging van Europa noemen, nu ten einde is en dat het uitbreidingsproces voort moet gaan.</p>
      <p sl="en">Tegelijkertijd is het ook een uiterst belangrijke politieke boodschap aan de andere kandidaat-lidstaten en aspirant-lidstaten. Dit is dan ook in uw verslag en resolutie onderstreept. We weten allen dat de belangrijkste factor voor stabiliteit, samenwerking en verzoening in de Westelijke Balkan feitelijk het Europese perspectief is.</p>
      <p sl="en">Het Europese perspectief moet geloofwaardig zijn en moet worden onderstreept en onder de aandacht worden gebracht door middel van concrete maatregelen. Zo’n concrete maatregel is precies de aankomende toetreding van Kroatië tot de Europese Unie. We weten allen dat we bezig zijn met een project dat nog niet voltooid is. Europa is nog steeds geen geheel en ons centrale doel is om dit proces voort te zetten.</p>
      <p sl="en">Er zijn een paar zeer belangrijke opmerkingen gemaakt over bijvoorbeeld de vraag of de toetredingsonderhandelingen te lang zijn geweest of niet. Het is inderdaad zo dat die onderhandelingen bijna zes jaar geduurd hebben en dat dit langer is dan het onderhandelingsproces voor onze landen. Nu is mijn advies dat we naar de toekomst kijken en dat we proberen het proces zo veel mogelijk te versnellen.</p>
      <p sl="en">Er zijn aan beide zijden veel belangrijke vorderingen gemaakt en successen behaald, en ik wil steeds opnieuw onderstrepen dat we met gezamenlijke inspanningen aan beide zijden kunnen zorgen voor een geloofwaardige, waardevolle uitbreiding van de EU. Dit is een uiterst belangrijke boodschap aan ons allen, zowel binnen als buiten de huidige Europese Unie.</p>
      <p sl="en">Ik wil u nogmaals bedanken voor uw zeer belangrijke ideeën en opmerkingen, en ik wil ook de Commissie bedanken, dat alles uiteraard in de hoop dat we in staat zullen zijn onze doelstelling te realiseren, namelijk – ik herhaal – het afronden van de onderhandelingen voor eind juni dit jaar.</p>
    </intervention>
    <intervention id="3-041-000" speaker_id="4482" name="De Voorzitter" is_mep="True" mode="spoken">
      <p sl="nl">Er is over het onderwerp van dit debat één ontwerpresolutie ingediend overeenkomstig artikel 110, lid 2, van het Reglement .</p>
      <p sl="nl">Het debat is gesloten.</p>
      <p sl="nl">De stemming vindt vandaag, woensdag 16 februari, om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-042-000" speaker_id="96865" name="Debora Serracchiani" is_mep="True" mode="written">
      <p sl="it">Wij hopen dat Kroatië snelle vooruitgang boekt in de toetredingsonderhandelingen met de Europese Unie. Snellere toetreding van Kroatië is fundamenteel, gezien de strategische ligging van Kroatië als toegangspoort tot de Centraal-Europese markten. Daarom is er een geïntegreerde ontwikkeling nodig van de havens en de verbindingen met de Europese corridors, vooral gezien het feit dat Kroatië de beschikking krijgt over veel EU-middelen, waarvan 60 procent bestemd zal zijn voor infrastructuur.</p>
      <p sl="it">Om dat te bereiken moet Kroatië de nodige hervormingen blijven doorvoeren, met name de versterking van het openbaar bestuur en de rechterlijke macht, de corruptiebestrijding en het verlenen van volledige medewerking aan het Internationaal Strafhof voor het voormalige Joegoslavië. Ik ben blij dat de Europese Unie en Kroatië een overeenkomst hebben gesloten over het Europees Waarnemingscentrum voor drugs. De situatie waarin de Kroatische scheepsbouw zich bevindt, stelt mij teleur. Vroeger was deze sector de parel van de Joegoslavische export, maar nu is de sector bijna volledig ingestort.</p>
      <p sl="it">Ik hoop dat de Kroatische regering het hervormingsproces zo snel mogelijk kan afronden, zodat ook het boek van de mededinging kan worden gesloten. In het bijzonder wil ik benadrukken dat de toetreding van Kroatië belangrijk is gelet op het geïntegreerd maritiem beleid met betrekking tot de Adriatische Zee, die binnenkort ook formeel een bijna volledig Europese zee zal zijn.</p>
    </intervention>
    <intervention id="3-043-000" speaker_id="96714" name="Jiří Havel" is_mep="True" mode="written">
      <p sl="cs">Het verslag is over het geheel genomen gunstig voor Kroatië. Het laat zien dat het land het moment dat de toetredingsonderhandelingen kunnen worden afgerond langzaamaan nadert. Dat neemt niet weg dat er in het verslag, net als in voorgaande jaren, gewezen wordt op een aantal hardnekkige, vaak ernstige tekortkomingen. Gezien de ervaringen met de territoriale twisten tussen Kroatië en Slovenië is het verontrustend te zien dat Kroatië nagenoeg geen vooruitgang heeft geboekt ten aanzien van de territoriale twisten met andere buurlanden (met name Bosnië-Herzegovina, maar ook Servië en Montenegro). Ook bestaan er al jarenlang vraagtekens ten aanzien van de lakse houding ten aanzien van de bestraffing van oorlogsmisdaden tegen de Serviërs. Nog altijd dienen “enkele honderden gevallen” te worden onderzocht en dient vervolging te worden ingesteld daartegen. Gezien de uiterst lauwe aanpak van het Kroatische justitieel apparaat blijven de Serviërs wantrouwend tegenover het land. Ook heeft Kroatië het Haagse Strafhof (ICTY) nog altijd niet de zogeheten artilleriedagboeken overhandigd. Zo komen we langzamerhand op het moment dat we ons moeten afvragen hoe ver de EU hierin gaan wil. Ook was de terugkeer van Servische vluchtelingen in 2010 slechts van beperkte omvang. In het verslag wordt niet aangegeven hoeveel van deze ongeveer 130 000 Serviërs die na de oorlog naar Kroatië terugkeerden, uit Servië afkomstig zijn en hoeveel uit de Servische Republiek in Bosnië-Herzegovina. Het aantal Servische vluchtelingen in de Servische republiek (Bosnië-Herzegovina) is namelijk al een aantal jaren vrij constant (tussen de 25 000 tot 35 000 personen) doordat de Kroatische instanties hun terugkeer onmogelijk maken (hoofdzakelijk doordat zij zich niet bezighouden met kwesties als de teruggave van eigendom, woningen, huurrechten, uitkeringen en dergelijke).</p>
    </intervention>
    <intervention id="3-044-000" speaker_id="96655" name="Monika Smolková" is_mep="True" mode="written">
      <p sl="sk">Kroatië is al sinds het daar in 2003 om heeft verzocht een kandidaat-lidstaat en heeft zich intensief voorbereid op het lidmaatschap van de Europese Unie. Dit proces vereist diepgaande hervormingen die vaak erg impopulair zijn bij de bevolking. Als parlementslid uit Slowakije, dat dit moeilijke proces slechts zeven jaar geleden heeft voltooid, wil ik Kroatië aanmoedigen en ik hoop dat het land de overgebleven tien hoofdstukken zo snel mogelijk weet af te sluiten. Kroatië heeft sinds het uiteenvallen van Joegoslavië en het eind van het oorlogsconflict in korte tijd enorme vooruitgang bereikt op het gebied van de infrastructuur, de dienstverlening en het toerisme, dat voor het land een van de belangrijkste economische sectoren is. Als toerist die Kroatië elk jaar bezoekt, denk ik dat Kroatië thuis hoort in het gezin van de Europese lidstaten en ik sluit me aan bij mijn collega’s in hun steun voor de toetreding van Kroatië.</p>
    </intervention>
    <intervention id="3-045-000" speaker_id="102886" name="Ildikó Gáll-Pelcz" is_mep="True" mode="written">
      <p sl="hu">Kroatië is nog een stap verwijderd van het historische doel. De vraag is hoe die stap er zal uitzien. Zal het een grote stap worden met natuurlijke of zelfs kunstmatige obstakels? Of wordt het een kleine en makkelijke stap die gebaseerd is op samenwerking en waarbij de moeilijke inspanningen die tot hiertoe werden geleverd, worden gerespecteerd? De Kroaten hebben goed werk verricht om de toetredingsonderhandelingen te voltooien en ze verdienen lof voor hun goede samenwerking of het nu gaat om de bestrijding van corruptie, belangenconflicten en georganiseerde misdaad, of om de verbetering van de nabuurschapsbetrekkingen. Uiteraard blijven er nog steeds vraagstukken over. Die zijn meestal bilateraal, maar we moeten beseffen dat die niets te maken hebben met Europese kwesties.</p>
      <p sl="hu">Ik ben ervan overtuigd dat Kroatië een waardig lid van de Europese Unie zal zijn en dat het mogelijk moet zijn om de onderhandelingen tijdens het voorzitterschap van Hongarije af te ronden. De positie van Kroatië binnen de Westelijke Balkan is zeer strategisch. Voeg daar ook nog de drie overeenkomsten bij die Kroatië en Hongarije hebben ondertekend over de continuïteit van de energievoorziening, het onderzoek naar gedeelde bronnen van koolwaterstof en de opslag van olievoorraden. Ik hoop voor de Kroatische bevolking dat alle natuurlijke en wellicht kunstmatige belemmeringen voor toetreding zullen verdwijnen. Kroatië is volwassen genoeg, het land is de toetreding tot de Europese Unie waardig. Ik vraag jullie, collega’s, om het land met uw stem positief te ondersteunen, zodat het nog kan toetreden tijdens het Hongaarse voorzitterschap. Dat zou dan symbolisch op de 20e verjaardag van de Kroatische onafhankelijkheid zijn.</p>
    </intervention>
    <intervention id="3-046-000" speaker_id="39725" name="Iuliu Winkler" is_mep="True" mode="written">
      <p sl="hu">De versnelling van de Kroatische toetredingsonderhandelingen biedt ook de mogelijkheid aan andere landen uit Zuidoost-Europa om toe te treden tot de EU. Naast Kroatië kijken ook de andere landen van de Westelijke Balkan op een positieve manier naar een toekomst in Europa. In die regio, die een zwaar verleden heeft gekend, zal het meer stabiliteit betekenen, en de democratisering en de economische groei zullen onomkeerbaar zijn. Ik waardeer de inspanningen van de Kroatische regering in de strijd tegen corruptie, in het toezicht op een goed gebruik van de Europese fondsen en in de afsluiting van de nog openstaande onderhandelingshoofdstukken. Er is ook duidelijk een verbetering merkbaar in de nabuurschapsbetrekkingen. Ik vind dat Kroatië zo snel mogelijk moet toetreden tot de Europese Unie omdat ik, als Roemeens lid van Hongaarse nationaliteit, de situatie van de Hongaarse gemeenschap in Kroatië op de voet volg. Het zou me veel plezier doen als we binnenkort een nieuwe Hongaarse gemeenschap, die buiten het thuisland woont, zouden kunnen verwelkomen in de Europese Unie. Het Europees Parlement moet de inspanningen van Kroatië dan ook ondersteunen. Er moet geen verzachting komen van de eisen, maar er moeten wel tegemoetkomingen zijn. Ik ben het eens met mijn collega’s die de Europese Commissie vragen om het verdere tijdpad voor het proces zo snel mogelijk mee te delen en de toetredingshoofdstukken af te sluiten tijdens het Hongaarse voorzitterschap.</p>
    </intervention>
    <intervention id="3-047-000" speaker_id="97195" name="Giovanni Collino" is_mep="True" mode="written">
      <p sl="it">De intentie van het Hongaars voorzitterschap om de onderhandelingen in de eerste helft van 2011 af te ronden maakt ons zeer optimistisch over de toekomst van de Balkan en de toetreding van de Balkanlanden tot de Europese Unie. De Kroatische regering heeft veel hervormingen doorgevoerd en heeft veel gedaan op het gebied van de mensenrechten. Er zijn nog verbeteringen nodig voordat Kroatië klaar is voor toetreding en voor de Europa 2020-doelstellingen: het bestrijden van corruptie, het beschermen van minderheden (waaronder de Italiaanse), het verkorten van de duur van juridische procedures, ondersteuning voor de infrastructuur en de apparatuur van de rechtbanken, het consolideren van de fiscale hervormingen en het beperken van de overheidsuitgaven.</p>
      <p sl="it">Als Kroatië voortgaat met het doorvoeren van de hervormingen die nodig zijn om het acquis communautaire volledig over te nemen, zal de Europese Unie vanaf het komende najaar beschikken over een waardevolle nieuwe lidstaat die de economische groei en het geopolitieke evenwicht tussen Oost en West bevordert, te beginnen met het Middellandse-Zeegebied en Noordoost-Italië. De ontwikkeling van Europese macroregio's, te beginnen met de Adriatisch-Ionische regio, waar Italië deel van zal uitmaken, zal Kroatië snel in het middelpunt van de Europese programma's en het Europees beleid plaatsen.</p>
    </intervention>
    <intervention id="3-048-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">De toetreding van Kroatië tot de Europese Unie is onderwerp van een levendig maatschappelijk debat. Het land is bijzonder aantrekkelijk voor Europese toeristen maar het kampt echter ook met de nodige problemen. Ik wijs erop dat Kroatië nog vele uitdagingen en staatkundige hervormingen te wachten staan. Die moeten effectief worden uitgevoerd, zodat het land zo snel mogelijk voldoet aan de eisen van de EU.</p>
      <p sl="pl">De Europese Unie heeft echter ook belang bij een uitbreidingsbeleid dat consolidering van de democratie in met name de Balkanlanden vergemakkelijkt. Het Europees Parlement moet de veranderingen die tot nu toe zijn bewerkstelligd in Kroatië positief beoordelen, omdat het land een grote bereidheid heeft getoond om zijn interne problemen op te lossen. We moeten openstaan voor nieuwe lidstaten. Ik heb de hoop dat het onderhandelingstempo nog tijdens het Poolse voorzitterschap ondertekening van het Toetredingsverdrag door de Kroaten mogelijk maakt. Het land verdient het namelijk om lid te zijn van de Europese Unie. Dank u wel.</p>
    </intervention>
  </section>
  <section id="creitem5" title="5. Richtsnoeren voor het werkgelegenheidsbeleid van de lidstaten - Europa 2020 - Toepassing van de richtsnoeren voor het werkgelegenheidsbeleid van de lidstaten (debat)">
    <intervention id="3-050-000" speaker_id="4482" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van:</p>
      <p sl="nl">de verklaringen van de Raad en de Commissie over Europa 2020;</p>
      <p sl="nl">het verslag (A7-0040/2011) van Pervenche Berès, namens de Commissie werkgelegenheid en sociale zaken, over het voorstel voor een besluit van de Raad betreffende de richtsnoeren voor het werkgelegenheidsbeleid van de lidstaten [COM(2011)0006 - C7-0033/2011 - 2011/0007(CNS) ];</p>
      <p sl="nl">de verklaring van de Commissie over de toepassing van de richtsnoeren voor het werkgelegenheidsbeleid van de lidstaten.</p>
    </intervention>
    <intervention id="3-051-000" speaker_id="photo_generic" name="János Martonyi" is_mep="True" mode="spoken">
      <p sl="en">fungerend voorzitter van de Raad. − Mevrouw de Voorzitter, ik ben zeer verheugd dat ik deze kans krijg om hier te spreken over een onderwerp dat van bijzonder belang is voor het Hongaarse voorzitterschap: de Europa 2020-strategie. Dit onderwerp is van bijzonder belang voor ons allen.</p>
      <p sl="en">Het is duidelijk dat Europa een aantal serieuze uitdagingen moet overwinnen als het wil kunnen blijven concurreren met de rest van de wereld. Sommige van deze uitdagingen zijn ontstaan door de financiële en economische crisis, maar andere zijn inherent aan onze beperkte capaciteiten en onze vastberadenheid om de doelstellingen van de strategie van Lissabon te verwezenlijken.</p>
      <p sl="en">Zoals vaak wordt gezegd, kan een crisis een kans vormen, zowel in de beleving van de Oude Grieken als in die van de Chinezen. Het kan een kans zijn voor een doorbraak, een oplossing en om vooruitgang te boeken. Daarom denken wij dat de crisis momenteel een belangrijke factor is om de lidstaten te motiveren om snel een nieuwe Europese strategie voor banen en intelligente, duurzame en inclusieve groei aan te nemen: de Europa 2020-strategie.</p>
      <p sl="en">Ik ben ervan overtuigd dat deze strategie een belangrijke rol zal spelen om Europa te helpen zich van de crisis te herstellen en zich te versterken, zowel intern als op internationaal niveau, door de productiviteit, het groeipotentieel, de sociale cohesie en de economische governance te stimuleren.</p>
      <p sl="en">Dit is van essentieel belang om concurrerend te blijven op wereldniveau, niet in de laatste plaats met het oog op de snel groeiende markten in Azië. Het is ook van essentieel belang voor het in stand houden van ons sociaal model en onze manier van leven. Die vormen namelijk een belangrijke onderscheidende factor voor Europa, die wij allen belangrijk vinden en die we moeten beschermen.</p>
      <p sl="en">De Europa 2020-strategie heeft vijf kerndoelen van de EU bevestigd. Deze kerndoelen zijn gemeenschappelijke doelstellingen die een richtlijn vormen voor het optreden van de lidstaten en de Unie op het gebied van werkgelegenheid, verbetering van de voorwaarden voor innovatie, onderzoek en ontwikkeling, het realiseren van onze klimaat- en energiedoelstellingen, het verbeteren van het onderwijsniveau en de bevordering van sociale insluiting, met name door de vermindering van de armoede.</p>
      <p sl="en">In het kader van de verwezenlijking van deze doelstellingen heeft de Commissie zeven kerninitiatieven ontwikkeld en gepresenteerd. Deze initiatieven omvatten acties die zij voorstelt om de interne markt te versterken en groei en de arbeidsmarkt te versterken: de Digitale Agenda voor Europa, de Innovatie-Unie, Jeugd in Beweging, efficiënt gebruik van hulpbronnen, een industrieel beleid voor het globaliseringstijdperk, een agenda voor nieuwe vaardigheden en banen en het Europees platform tegen armoede.</p>
      <p sl="en">Voor elk initiatief moeten de EU en de nationale autoriteiten hun inspanningen coördineren, zodat de maatregelen op nationaal niveau en de acties van de EU elkaar versterken.</p>
      <p sl="en">In december 2010 gaf het eerste uitvoeringsverslag, opgesteld door het voorzitterschap in nauwe samenwerking met de Commissie en het nieuwe Hongaarse voorzitterschap, een overzicht van het werk dat is verricht sinds de lancering van de strategie in juni. Het verslag geeft extra aandacht aan het belangrijkste werk dat in de Raad is verricht, in al zijn vormen, in het kader van de zeven kerninitiatieven. Bovendien wordt in het verslag de nadruk gelegd op de technologische vooruitgang die is geboekt in de diverse beleidsgebieden die een belangrijke rol spelen in de nieuwe strategie, de interne markt, het cohesiebeleid en het landbouwbeleid. Het biedt tevens een overzicht van de activiteiten en initiatieven die de laatste zes maanden op EU-niveau zijn uitgevoerd in het kader van de vijf kerndoelen van de EU.</p>
      <p sl="en">Ik zou graag enkele elementen met betrekking tot economische governance willen uitlichten. De uitvoering van de hervorming van de economische governance is een fundamentele voorwaarde voor de bestrijding van de crisis en het stimuleren van de Europese economie. Om die reden is de strategie voor 2020 nauw verbonden met wat bekend staat als het "Europese semester”: een nieuw belangrijk instrument voor macro-economisch toezicht, dat voor het eerst moet worden ingezet onder dit voorzitterschap. Dit nieuwe proces begon in januari 2011 met de presentatie van de jaarlijkse groeianalyse van de Commissie.</p>
      <p sl="en">Het Hongaarse voorzitterschap zet zich extra in om ervoor te zorgen dat het Europees semester soepel en succesvol verloopt. Daarvoor zullen we een reeks debatten organiseren in alle relevante Raadsbijeenkomsten in de aanloop naar de Europese Raad van maart.</p>
      <p sl="en">De Raad Algemene Zaken heeft in het bijzonder opdracht gekregen om een samenvattend verslag op te stellen voor zijn bijeenkomst van 21 maart waarin de belangrijkste punten uiteen worden gezet van het werk dat wordt verricht in de diverse Raadsformaties. Dit verslag zal in maart aan de Europese Raad worden voorgelegd en zal de basis vormen voor de besprekingen, met als doel om overeenstemming te bereiken over een reeks prioriteiten voor structurele hervormingen en fiscale consolidatie.</p>
      <p sl="en">In navolging van de Europese Raad in maart zullen de lidstaten de nationale hervormingsprogramma's en hun stabiliteits- of convergentieverslagen voltooien, die in april bij de Commissie zullen worden ingediend. Daarna moet worden gewerkt aan het formuleren van landspecifieke aanbevelingen die de lidstaten in aanmerking zullen nemen bij de definitieve opstelling van hun begrotingen voor 2012 en bij de tenuitvoerlegging van hun groeistrategieën. Ik geef toe dat dit tijdschema vrij strak is, maar we hopen het tegen juni of juli klaar te hebben.</p>
      <p sl="en">De Europa 2020-strategie is van cruciaal belang om het economische succes van de Europese Unie in de toekomst te garanderen. De strategie is nauw verbonden met economische governance, die ook een belangrijke rol zal spelen. Tenzij we concurrerend blijven en krachtige groei in de toekomst kunnen waarborgen, zal het steeds moeilijker worden om intern de sociale bescherming op een aanvaardbaar niveau te houden en om extern bij belangrijke gelegenheden de stem van Europa te laten horen.</p>
      <p sl="en">Dit is de belangrijkste uitdaging voor Europa in de komende jaren. Ik ben er zeker van dat we kunnen rekenen op de steun van het Europees Parlement om succes te boeken.</p>
    </intervention>
    <intervention id="3-052-500" speaker_id="28269" name="De Voorzitter" is_mep="True" mode="spoken">
      <p sl="nl">Mijnheer de fungerend voorzitter, dank u wel voor uw inleidende toespraak. Wij behandelen een zeer belangrijk onderwerp: de Europa 2020-strategie. We bevinden ons in een crisis en de werkloosheid is zeer hoog. Die werkloosheid vormt de grootste bedreiging voor onze burgers. Werkgelegenheidsbeleid, mede in het kader van de Europa 2020-strategie, is derhalve van cruciaal belang. Wij heten de ter zake bevoegde commissaris, de heer László Andor, welkom in het Europees Parlement.</p>
    </intervention>
    <intervention id="3-053-000" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie. − Mijnheer de Voorzitter, de Commissie heeft afgelopen maand de eerste jaarlijkse groeianalyse in samenhang met de Europa 2020-strategie geanalyseerd. De jaarlijkse groeianalyse zet een streep onder het verleden en zet de eerste fase van economische beleidscoördinatie in het kader van het Europees semester in gang.</p>
      <p sl="en">Het belangrijkste idee achter het Europees semester is zeer eenvoudig: om te zorgen voor de stabiliteit van de Economische en Monetaire Unie, zijn we ertoe genoodzaakt om een ex-ante coördinatie van het economische beleid binnen de EU uit te voeren. Dat blijkt wel uit de recente schuldencrisis in enkele eurolanden. Deze stevigere en meer veeleisende aanpak laat zien dat de Europese Unie inziet hoe nauw de economieën van de lidstaten met elkaar zijn verbonden en hoe beleidskeuzen in een lidstaat van invloed kunnen zijn op de andere lidstaten.</p>
      <p sl="en">Het coördineren van het Europees semester zal voor de EU een echte test zijn. De versterking van de politieke verantwoordelijkheid voor de strategie en lokale partnerschappen is voor ons een centrale prioriteit geweest. Nu is de uitdaging om te laten zien dat de Unie in staat is als collectief de belangrijkste en meest urgente beleidshervormingen aan te wijzen en de juiste beleidsmaatregelen te treffen.</p>
      <p sl="en">In de jaarlijkse groeianalyse komt heel duidelijk naar voren wat de hoogste prioriteiten zijn. Er wordt een geïntegreerde benadering van herstel beschreven met tien prioritaire acties onder de drie belangrijkste titels: ten eerste, een rigoureuze begrotingsconsolidatie en de herstructurering van de financiële sector om de macro-economische stabiliteit te verhogen; ten tweede, structurele hervormingen voor meer werkgelegenheid; en tot slot groei stimulerende maatregelen.</p>
      <p sl="en">We hebben met zorg nota genomen van uw bezorgdheid dat de hoofdpunten van de jaarlijkse groeianalyse lijken af te wijken van de geïntegreerde richtsnoeren. Hier wil ik echter duidelijk over zijn. De Commissie heeft er bewust voor gekozen om de jaarlijkse groeianalyse dit jaar te richten op de meest directe uitdagingen die zijn voortgekomen uit de huidige economische crisis en op de noodzaak om invulling te geven aan de hervormingen die nodig zijn voor economisch herstel en het scheppen van banen. De jaarlijkse groeianalyse is volledig in lijn met de geïntegreerde richtsnoeren, waaronder ook de werkgelegenheidsrichtsnoeren.</p>
      <p sl="en">Ik ben verheugd dat het Parlement achter het voorstel van de Commissie staat om de werkgelegenheidsrichtsnoeren in 2011 ongewijzigd te laten. Het is namelijk van wezenlijk belang om tot de tussentijdse herziening van de Europa 2020-strategie in 2014 te zorgen voor een stabiel beleidskader, zodat de lidstaten genoeg tijd hebben om de vereiste hervormingen door te voeren.</p>
      <p sl="en">De werkgelegenheidsrichtsnoeren vormen tevens de basis voor het gezamenlijk werkgelegenheidsverslag (onderdeel van de jaarlijkse groeianalyse), waarin de meest urgente maatregelen op het gebied van werkgelegenheid worden omschreven. Deze maatregelen omvatten ten eerste de invoering van werkgelegenheidsvriendelijke belastingstelsels door belastingen op arbeid weg te halen; ten tweede de vermindering van de segmentering van de arbeidsmarkt; ten derde het wegnemen van de hindernissen voor evenwicht tussen privéleven en werk; ten vierde de ondersteuning van werklozen via hoogwaardige opleidingen en hulp bij het zoeken naar werk, om terug aan het werk te gaan of als zelfstandige te beginnen; en tot slot de deelname van oudere werknemers aan de arbeidsmarkt verhogen.</p>
      <p sl="en">Nog belangrijker is dat de werkgelegenheidsrichtsnoeren de basis zullen vormen voor eventuele landspecifieke aanbevelingen van de Raad aan lidstaten op grond van artikel 148 van het Verdrag.</p>
      <p sl="en">De jaarlijkse groeianalyse vormt de basis voor discussie tijdens de Europese Voorjaarsraad in maart en voor de richtsnoeren voor het economisch beleid die aan de lidstaten moeten worden aangereikt. De Commissie verwacht van de lidstaten dat zij deze richtsnoeren in aanmerking zullen nemen bij het opstellen van de stabiliteits- of convergentieprogramma’s en de nationale hervormingsprogramma’s in het kader van de Europa 2020-strategie.</p>
      <p sl="en">De Commissie zal de nationale hervormingsprogramma’s, die in de tweede helft van april klaar moeten zijn, grondig bestuderen. Op basis van dat onderzoek en in overeenstemming met het Verdrag zullen wij landspecifieke beleidsrichtsnoeren en aanbevelingen voorstellen die de lidstaten in aanmerking moeten nemen bij het ontwerpen van hun definitieve begroting voor 2012. De beleidsrichtsnoeren en aanbevelingen moeten voor de zomer door de Raad worden goedgekeurd.</p>
      <p sl="en">Tot slot wil ik graag het belang onderstrepen van uw rol bij de succesvolle tenuitvoerlegging van Europa 2020 en in het bijzonder de zeven kerninitiatieven. Uw rol als medewetgever is essentieel voor de succesvolle tenuitvoerlegging van die initiatieven. Het formuleren van de juiste randvoorwaarden is van wezenlijk belang als we de doelstellingen van Europa 2020 willen behalen. Er zal binnenkort worden gestart met het bespreken van het nieuwe meerjarig financieel kader. De Commissie zal in juni met voorstellen komen. De rol als begrotingsautoriteit die u samen met de Raad vervult, zal cruciaal zijn om ervoor te zorgen dat de prioriteiten van Europa 2020 in de EU-begroting zichtbaar zijn. Als we geloofwaardig willen zijn, moeten we ervoor zorgen dat onze financiële prioriteiten in lijn zijn met onze strategieën en politieke prioriteiten.</p>
      <p sl="en">In een tijd van budgettaire beperkingen is het belangrijker dan ooit om te laten zien dat de EU toegevoegde waarde heeft en dat een euro die op EU-niveau wordt uitgegeven meer invloed kan hebben dan een euro die op nationaal niveau wordt besteed.</p>
      <p sl="en">Om het succes van Europa 2020 veilig te stellen hebben we op alle niveaus politieke verantwoordelijkheid nodig. Alleen als iedereen zijn bijdrage levert kunnen we onze doelstellingen bereiken en de juiste route bepalen voor groei in de toekomst.</p>
    </intervention>
    <intervention id="3-054-000" speaker_id="1985" name="Pervenche Berès" is_mep="True" mode="spoken" role="rapporteur">
      <p sl="fr">Mijnheer de Voorzitter, mijnheer de fungerend voorzitter van de Raad, mijnheer de commissaris, namens de Commissie werkgelegenheid en sociale zaken ben ik blij met deze eerste gelegenheid om een debat te voeren over het Europees semester en over het belang dat in dat semester moet worden toegekend aan de jaarlijkse groeianalyse.</p>
      <p sl="fr">In dat kader heeft u, mijnheer de commissaris, samen met de leden van het college besloten de werkgelegenheidsrichtsnoeren te verlengen en dit Parlement stelt nu voor die verlenging te bevestigen. We willen alleen uw aandacht vestigen op drie punten.</p>
      <p sl="fr">Het eerste punt betreft de inhoud van die jaarlijkse groeianalyse. Het verbaasde ons dat werkgelegenheid en werkloosheid ondergeschikt lijken te zijn aan het streven om de begroting te consolideren. Bij het behandelen van deze kwesties die rechtstreeks gekoppeld zijn aan de werking van de arbeidsmarkt, hebben wij de indruk dat u een breuk veroorzaakt in het Sociaal Pact tussen de burgers van de lidstaten en hun regeringen. U stelt voor de pensioenleeftijd te verhogen, de werkloosheidsuitkeringen te verlagen, het beloningspeil en de loonvaststellingsregelingen aan te passen en de winkelsluiting op zondag af te schaffen.</p>
      <p sl="fr">Wij denken dat dit een zeer gevaarlijke inmenging in het Sociaal Pact is. Wij denken dat er meer aandacht moet worden besteed aan de meest kwetsbare groepen, of het nu gaat om jongeren, vrouwen, ouderen of gehandicapten. Wij denken ook dat er een groot risico bestaat dat begrotingsconsolidering de alfa en omega van deze jaarlijkse groeianalyse wordt.</p>
      <p sl="fr">Onze tweede punt van zorg is dat u op basis van die jaarlijkse groeianalyse nationale hervormingsprogramma’s gaat vaststellen – dat heeft u zelf gezegd. Maar hier worden de belangrijke zaken beslist. Wat doet u met het debat in het Parlement over deze kwesties, terwijl de richtsnoeren verlengd worden? Hoe ziet u een democratisch debat voor ogen over datgene wat er op het spel staat? Hoe ziet u het verband tussen artikel 148, waarin het werkgelegenheidsbeleid gecoördineerd wordt, en artikel 121, waarin het economisch beleid gecoördineerd wordt?</p>
      <p sl="fr">In het Europees Parlement heerst er momenteel veel verwarring, want we moeten ons tegelijk buigen over de Europa 2020-strategie, over de werkzaamheden van de werkgroep van de heer Herman Van Rompuy, over het pakket voor economische governance waar dit Parlement zich hard voor heeft ingezet, en over een herziening van het Verdrag om het Europees financieel stabiliteitsmechanisme in het Verdrag te verankeren. Daarnaast, terwijl dit alles gaande is, bespreken we ook een eventuele wijziging van dat mechanisme. U lanceert uw Europees semester, terwijl bondskanselier Merkel en president Sarkozy hun competitiviteitspact lanceren. En tegelijkertijd verlengt u de werkgelegenheidsrichtsnoeren, die waarschijnlijk niet meer zijn dan een vage gemeenschappelijke noemer om die nationale programma’s te definiëren.</p>
      <p sl="fr">Ik wil u dus waarschuwen, mijnheer de commissaris, voor een derde punt van zorg dat wij hebben. Toen we vorig jaar in goed samenspel met het Belgisch voorzitterschap de koers van de werkloosheidsrichtsnoeren wat wisten bij te sturen, hadden we zwaar aangedrongen op een punt, namelijk de governance. En wat wil dat zeggen, die governance? Dat wil zeggen dat je geen succesvol economisch en sociaal beleid kan voeren zonder een echt democratisch debat erover. En voor een democratisch debat moeten het Europees Parlement en de nationale parlementen bevoegdheden hebben, moet er sprake zijn van respect en een echte goede verstandhouding en moeten de sociale partners er echt bij betrokken worden. En we hebben soms de indruk dat u zich met uw voorstellen niet veel gelegen laat liggen aan al die onderdelen van het echte democratische leven in onze landen.</p>
      <p sl="fr">Ik denk dat als u niet goed beseft wat er op het spel staat, er een gebrek aan samenhang dreigt en het risico dat onze bevolking zich afkeert van datgene wat we samen proberen te bereiken en dat de sleutel tot ons succes, het communautaire gedachtegoed, omzeild wordt.</p>
    </intervention>
    <intervention id="3-055-000" speaker_id="33570" name="Sharon Bowles" is_mep="True" mode="spoken">
      <p sl="en">rapporteur voor advies van de Commissie economische en monetaire zaken. − Mijnheer de Voorzitter, we zijn een nieuw tijdperk van economische governance ingegaan. Het Europees semester biedt een structuur waarin de bestaande instrumenten van de geïntegreerde richtsnoeren, zoals voorzien in de artikelen 121 en 148 van het Verdrag, moeten worden geïntegreerd, met een nauwe betrokkenheid van het Parlement.</p>
      <p sl="en">Breder gezien kunnen het toezicht op het Stabiliteits- en groeipact en het macro-economisch toezicht samengaan met de Europa 2020-strategie en de geïntegreerde richtsnoeren in het kader van het Europees semester. Dit betekent dat het semester een coherent kader kan vormen voor de diverse processen van economische governance in de Unie op zodanige wijze dat ze elkaar versterken. In algemenere zin benadrukt de Commissie economische en monetaire zaken dat economische governance gebaseerd moet zijn op de communautaire methode. De processen moeten transparant en verklaarbaar zijn, als we willen dat ze met de burgers verbonden zijn en door hen worden ondersteund. Hiervoor is de betrokkenheid van het Parlement nodig.</p>
      <p sl="en">Het Parlement heeft al een rol gekregen, maar het moet ook de nodige tijd krijgen om zijn democratisch mandaat uit te voeren. De Commissie economische en monetaire zaken staat in dat streven zij aan zij met de Commissie werkgelegenheid en sociale zaken.</p>
    </intervention>
    <intervention id="3-056-000" speaker_id="28167" name="Corien Wortmann-Kool" is_mep="True" mode="spoken">
      <p sl="nl">namens de PPE-Fractie . – De financiële en economische crisis heeft pijnlijk duidelijk gemaakt dat onze concurrentiekracht en daarmee de houdbaarheid van onze sociale markteconomie gevaar loopt. Daarom moeten we nu lering trekken uit de crisis, om onze interne markt beter te benutten, de houdbaarheid van onze pensioenen te versterken en ook de arbeidsmarkt beter te laten werken.</p>
      <p sl="nl">Daarom verwelkomt onze fractie de annual growth survey en ook de conclusies van de Ecofin van 15 januari 2011, die een stevig ambitieniveau uitstralen, als het gaat om het semester.</p>
      <p sl="nl">Wij allen in dit Huis willen een Europa met duurzame economische groei, met gezonde bedrijven en voldoende banen voor onze burgers. Dat kunnen wij alleen bereiken met een stabiele munt en een stabiele economie. Voor beide geldt dat de lidstaten hun huishoudboekjes op orde moeten hebben, want daarmee voorkomen wij niet alleen problemen zoals we die nu zien in de lidstaten die kampen met torenhoge tekorten en schulden, maar leggen we ook de basis voor groei en banen voor onze burgers, en ook voor onze kinderen en toekomstige generaties.</p>
      <p sl="nl">Voorzitter, de PPE-Fractie blijft inzetten op een stevig Europees economisch governance-pakket met drie pijlers: een stevig Stabiliteits- en groeipact, ambitieus macro-economisch toezicht en een ambitieuze Europa 2020-strategie. Maar dat vereist de communautaire methode, betrokkenheid van het Europees Parlement en nationale parlementen. Als wij dat gaan doen hebben wij een nieuw competitiviteitspact niet nodig, want dan hebben wij het al.</p>
    </intervention>
    <intervention id="3-057-000" speaker_id="4267" name="Udo Bullmann" is_mep="True" mode="spoken">
      <p sl="de">namens de S&amp;D-Fractie . – Mijnheer de Voorzitter, dames en heren. Geachte commissaris, geachte fungerend voorzitter van de Raad, ik heb goed naar u geluisterd, ik heb de jaarlijkse groeianalyse gelezen, ik heb de conclusies van Ecofin gelezen, en sindsdien is het me volledig duidelijk dat de Europese Unie zich niet alleen in een economische crisis, maar ook in een politieke crisis bevindt. Uw aanbevelingen zijn niet nieuw. Laat u zich maar eens door uw medewerkers de documenten van de afgelopen tien jaar voorleggen. Daar staat altijd hetzelfde in, namelijk dat de overheidsuitgaven te hoog zijn, dat aanpassingen aan nieuwe tijden alleen bij de lonen mogelijk zijn, en die zijn altijd te hoog. Ik heb nog nooit andere aanbevelingen mogen lezen. Het kan regenen of sneeuwen, er kan een crisis zijn of een boom – het is steeds dezelfde ideologie, die niets heeft uit te staan met de empirische, wetenschappelijke realiteit.</p>
      <p sl="de">Ik stel u voor om diegenen die dit voor u opschrijven en die bij de Raad en de Commissie de economische analyses maken, eens naar de Commissie economische en monetaire zaken te sturen. We willen hun economische modellen graag leren kennen. We willen hen vragen of ze niet inzien dat Europa op het randje van een recessie staat. Laat even de Duitse exportcijfers en het Duitse groeipercentage buiten de rekening, dan begrijpt u waar ik het over heb. En dan vraag ik u waarom er met geen woord wordt gerept over investeringen – nu we de laagste investeringsquote ooit hebben, die we ons ook niet meer kunnen permitteren – en waarom met geen woord wordt gerept over verbeteringen aan de inkomstenzijde, over rechtvaardigheid in de economische cyclus of over het feit dat we eindelijk moeten leren om samen te groeien, hoe we uit de crisis komen. Hierover staat geen wordt in uw documenten.</p>
      <p sl="de">U heeft de start in het nieuwe jaar gemist en u zult moeite moeten doen om aan de verwachtingen van de burgers in Europa te voldoen. Maar als dit de geest is waarin u in maart een besluit wilt nemen over het pakket inzake economische governance, over de hervorming van het Stabiliteits- en groeipact, kan ik u zeggen dat mijn fractie hieraan niet zal meewerken.</p>
    </intervention>
    <intervention id="3-058-000" speaker_id="28127" name="Lena Ek" is_mep="True" mode="spoken">
      <p sl="en">namens de ALDE-Fractie. – Mijnheer de Voorzitter, een jaar geleden debatteerden we hier in deze zaal over welke acties nodig waren om de wereldwijde financiële crisis aan te pakken. Destijds werden sommige van de voorstellen van mijn fractie over economische governance afgedaan als te ambitieus of te verreikend, maar vandaag ben ik verheugd dat verschillende van onze suggesties werkelijkheid worden.</p>
      <p sl="en">Er is nu echter een aanzienlijke kloof tussen de ambities die zijn vastgelegd in de Europa 2020-strategie en de financiële middelen die nodig zijn om de doelstellingen te behalen. In de ontwerpbegroting voor 2012 moet de Commissie verduidelijken, helder vaststellen en zichtbaar maken wat de uitgaven zijn die verband houden met de strategie. Dit geldt ook voor de aanstaande herziening van het meerjarig financieel kader.</p>
      <p sl="en">Ik wil ook graag de lidstaten direct toespreken. In de Raad is er onder de ministers van Financiën, waaronder ook die van mijn land, Anders Borg uit Zweden, duidelijk onwilligheid om in de toekomst te investeren. In de nationale begrotingen moeten de ambities die de Raad heeft vastgesteld, zichtbaar zijn. En voor EU-projecten zijn begrotingen nodig, als we willen dat ze ooit worden uitgevoerd. We moeten niet vergeten dat er zonder geld op de juiste plaats geen groei- en werkgelegenheidsstrategie zal zijn en onze plannen dreigen te mislukken.</p>
      <p sl="en">Derhalve roep ik de Commissie dringend op met meer concrete wetgevingsvoorstellen te komen. En ik roep de lidstaten op om meer inzet te tonen. We hebben bindende toezeggingen nodig om hoofddoelen en wetgeving te realiseren in belangrijke banengenererende gebieden, zoals doelstellingen voor energie-efficiënte op een gemeenschappelijk Europees niveau. Bestaande initiatieven, zoals het programma een leven lang leren en het actieplan energie-efficiëntie, zijn al aangenomen, maar in de Raad bent u er niet in geslaagd het geld op tafel te leggen. We hebben financiering nodig voor deze projecten. Ze hebben alle het potentieel om banen en groei te creëren.</p>
      <p sl="en">Met onze resolutie over Europa 2020 zendt de ALDE-Fractie een krachtige boodschap uit naar de Raad om te laten zien dat de huidige governancestructuur te zwak is, de open coördinatiemethode is mislukt en de communautaire methode moet worden hersteld. Ik ben zeer verheugd dat een overgrote meerderheid achter de gemeenschappelijke ontwerpresolutie staat. Die vormt een krachtige boodschap van het Parlement om op te roepen tot actie.</p>
    </intervention>
    <intervention id="3-059-000" speaker_id="96648" name="Philippe Lamberts" is_mep="True" mode="spoken">
      <p sl="en">namens de Verts/ALE-Fractie. – Mijnheer de Voorzitter, zoals u weet zijn De Groenen sterk voorstander van een meer geïntegreerd Europa dat ons in staat stelt onze burgers duurzame ontwikkeling te garanderen, en dat ons continent ook de mogelijkheid geeft om in de 21e eeuw in deze wereld iets te betekenen.</p>
      <p sl="fr">namens de Verts/ALE-Fractie. – Ons vertrouwen is vandaag zwaar aangetast door een stap die u heeft gezet – de jaarlijkse groeianalyse – want daaruit blijkt dat u een ideologisch vooroordeel koestert dat niets te maken heeft met de feiten, maar alles met ideologische keuzes.</p>
      <p sl="fr">Uw aanbeveling, waaruit bestaat die? Snijden in de overheidsuitgaven! Je hebt alleen maar duurzame overheidsfinanciën, als je snijdt in de uitgaven. Er wordt niet gesproken over inkomsten. Verder wil u de arbeidsmarkten flexibiliseren – hervormen zult u zeggen -, dat wil zeggen flexizekerheid scheppen zonder zekerheid. U komt mij vertellen dat je het zo en zo moet aanpakken om de economie weer aan te zwengelen.</p>
      <p sl="fr">Maar er is toch veel meer! Je hebt ook nog de maatregelen voor de financiële sector. Laten we het daar eens over hebben, want daaruit blijkt duidelijk dat er met twee maten gemeten wordt. Wat zegt u over de maatregelen voor de lonen en de overheidsuitgaven? Dat we snel en hard moeten ingrijpen. Voor de financiële sector daarentegen zegt u dat we de zaken moeten bestuderen, de gevolgen moeten bekijken, moeten nadenken en dat er vooral overgangsperiodes nodig zijn.</p>
      <p sl="fr">Zo zegt u bij de economische governance en de sanering van de begrotingen onmiddellijk: 1 januari 2011 – 1 januari 2012. Voor de banken wordt het 1 januari 2019, alsof er voor de duurzame aanpassing van de arbeidsmarkten of het duurzaam herstel van de overheidsfinanciën geen studies of overgangsperiodes nodig zijn.</p>
      <p sl="fr">En hoe past Europa 2020 in dat hele plaatje, zult u me zeggen? Want dat is toch het onderwerp en daar heeft u het niet over. Europa 2020, mijnheer de commissaris, mijne heren van de Raad, wordt gewoonweg onmogelijk gemaakt door de aanbevelingen die u doet in het kader van de jaarlijkse groeianalyse.</p>
      <p sl="fr">U houdt ons voor de gek, als u het doet voorkomen dat er met het beleid dat u aanbeveelt, een beleid kan worden gevoerd met de nodige investeringen in onderwijs, armoedebestrijding, bestrijding van de klimaatverandering en werkgelegenheid. Dat is een leugen en ik denk dat dit debat puur en alleen voor de bühne is.</p>
    </intervention>
    <intervention id="3-061-000" speaker_id="4538" name="Malcolm Harbour" is_mep="True" mode="spoken">
      <p sl="en">namens de ECR-Fractie. – Mijnheer de Voorzitter, mijn fractie heeft deze resolutie ondertekend en zal die steunen. Ik zeg niet dat we het eens zijn met alles wat er in staat, maar we keuren de kern ervan wel goed. Ik wil het volgende zeggen tegen de Commissie en de Raad, en ik zal de kernboodschap oplezen waarover wij het eens zijn geworden: “Een krachtige Single Market Act en Small Business Act voor het scheppen van banen”.</p>
      <p sl="en">Maar waar gaan die banen vandaan komen? Van particuliere investeringen en van startende ondernemingen. We weten al dat kleine ondernemingen het afgelopen decennium de drijvende kracht van de werkgelegenheid zijn geweest. Mijn boodschap van vandaag aan de Commissie en de Raad is dat alle 27 lidstaten moeten beginnen het creëren van werkgelegenheid serieus te nemen op het niveau van de interne markt. We geloven allen in de interne markt en de lidstaten hebben enorm veel geld en middelen geïnvesteerd in het openstellen van de dienstenmarkt, maar hebben zij ook hun ondernemingen daarvan op de hoogte gesteld? Hebben ze promotie gemaakt voor de interne markt? Hebben ze de ondernemingszin aangemoedigd? Hebben ze onlinehandel gestimuleerd?</p>
      <p sl="en">Waarom beginnen ze niet met die praktische dingen om de kracht van ons gedane werk tot zijn recht te laten komen, naast alle andere projecten waar mijn collega’s over hebben gesproken? Ze moeten daar liever vandaag dan morgen mee beginnen, in plaats van te praten over andere langetermijnprojecten. Het is tijd dat zij de handen uit de mouwen steken!</p>
    </intervention>
    <intervention id="3-062-000" speaker_id="96650" name="Lothar Bisky" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, mevrouw Harms heeft gisteren een belangrijk punt aangekaart. In de buitenwereld begrijpt bijna niemand meer welke strategie, welk stabiliteitsmechanisme, welk pact door wie en volgens welke regels wordt voorgesteld, aangevuld, goedgekeurd of gewijzigd. Wel is duidelijk dat de Europa 2020-strategie de bevolking in de crisis tot dusver geen oplossing aan de hand heeft gedaan. Integendeel, de strategie berust nog steeds op het Stabiliteits- en groeipact, dat men nu beoogt aan te scherpen en van betere sanctiemechanismen te voorzien.</p>
      <p sl="de">In de praktijk komt dit neer op een bezuinigingsbeleid ten koste van de burger. Het doel is om de deelname aan het arbeidsproces te verlengen, dat wil zeggen op de pensioenen te besnoeien. Of nu de loonindexering wordt afgeschaft, de onderhandelingspositie van de sociale partners wordt beperkt of flexibeler arbeidstijdenregelingen worden ingevoerd, het doel is steeds loonmatiging en loonkorting. En het doel is om de mogelijkheden voor een sturend ingrijpen door de overheid in het economische leven van de maatschappij te beperken. Sommigen hebben het in dit verband over vermindering van de staatsschuld. Het is mij om het even of dit economic governance, stabiliteits- en groeibeleid, competitiviteitspact of aanbeveling van de Commissie op basis van de groeianalyse wordt genoemd. In ieder geval verlenen mijn fractie en ik geen steun aan dit anti-sociale beleid.</p>
      <p sl="de">Natuurlijk is het wel van belang of parlementen met betrekking tot dit beleid nog wat in de melk te brokkelen hebben. Het debat van gisteren over de procedure voor de herziening van het Verdrag wekt de hoop dat de leden van het Europees Parlement ten minste als één man optreden. Een terugkeer naar het 'geheimraadsbewind' van de 19e eeuw mogen we niet accepteren. Dat wil niemand. Maar net zo min mogen we de terugkeer naar een Europa met twee snelheden accepteren.</p>
    </intervention>
    <intervention id="3-063-000" speaker_id="21817" name="Mario Borghezio" is_mep="True" mode="spoken">
      <p sl="it">namens de EFD-Fractie . – Mijnheer de Voorzitter, dames en heren, Energie 2020 is een omvangrijk programma, maar we moeten ons afvragen of de doelstelling van 20 procent hernieuwbare energie tegen 2020 bereikt kan worden, niet in de laatste plaats vanwege de financiële crisis die de investeringen afremt.</p>
      <p sl="it">Een probleem blijft voortbestaan: door zonne-energie te ondersteunen, subsidiëren we China, de grootste exporteur van zonnepanelen in de wereld, en India, de grootste exporteur van windmolens. Daarom moeten we het onderzoek naar in Europa ontwikkelde en geproduceerde zonnepanelen steunen en moeten we een schaalvergroting in de sector zonne-energie bevorderen, bijvoorbeeld door grote hoeveelheden zonnepanelen in Europese steden te installeren.</p>
      <p sl="it">We hadden een heel andere weg moeten inslaan: er had een pan-Europees energiebedrijf moeten worden opgericht om een Europese openbare dienst te waarborgen, aangezien er bij de distributienetwerken en bijbehorende infrastructuren al sprake is van natuurlijke monopolies die absoluut door één orgaan beheerd zouden moeten worden.</p>
      <p sl="it">In plaats daarvan heeft men vanuit een gretig economisch liberalisme de voorkeur gegeven aan andere oplossingen waarvan zeker niet de consumenten en gebruikers, maar de aandeelhouders van deze grote monopolies profiteren. We mogen niet vergeten dat de CO2 -productie van auto's in 150 jaar niet is gedaald. We kunnen ons daarom afvragen of het niet tijd is geworden om het onderzoek naar watermotoren weer van stal te halen.</p>
    </intervention>
    <intervention id="3-064-000" speaker_id="24030" name="Philip Claeys" is_mep="True" mode="spoken">
      <p sl="nl">Om het werkgelegenheidshoofdstuk van de Europa 2020-doelstellingen te kunnen realiseren is het van primair belang dat het immigratiebeleid van de meeste lidstaten en van de EU grondig wordt bijgestuurd.</p>
      <p sl="nl">Zoals het voorstel van de Commissie zelf stelt, zijn de prioriteiten onder meer vergroting van de arbeidsmarktparticipatie, verlaging van de structurele werkloosheid, ontwikkeling van geschoolde arbeidskrachten die aan de behoeften van de arbeidsmarkt voldoen, levenslang leren, enzovoorts.</p>
      <p sl="nl">Het massaal importeren van arbeidskrachten van buiten de Europese Unie getuigt van een korte termijnvisie en is strijdig met de prioriteiten die ik net genoemd heb. Er zijn ongeveer 25 miljoen werklozen in de Europese Unie. Laat ons beginnen met die mensen eerst aan het werk te helpen, in plaats van weer een beroep te doen op massale immigratie.</p>
      <p sl="nl">Geschoolde werknemers naar Europa halen, zeg maar de braindrain, zorgt voor nog grotere problemen in de landen van herkomst, waardoor de immigratie van ongeschoolde mensen naar Europa opnieuw wordt aangezwengeld. Het is een vicieuze cirkel en wij moeten leren inzien dat op langere termijn niemand daar beter van wordt.</p>
      <p sl="nl">Het wordt hoog tijd dat er een kosten- en batenanalyse wordt gemaakt van de immigratie van buiten de EU. Ook dat aspect zou een onderdeel moeten zijn van de richtsnoeren voor het werkgelegenheidsbeleid van de lidstaten.</p>
    </intervention>
    <intervention id="3-065-000" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Mijnheer de Voorzitter, de Europa 2020-strategie omvat doelstellingen die onhaalbaar zijn indien er niet de nodige aandacht wordt besteed aan een aantal niet expliciet in de strategie genoemde onderwerpen. Zo heeft Europa een dynamische en concurrentiekrachtige landbouwsector nodig die een belangrijke bijdrage kan leveren aan het geheel door duurzame en slimme groei die mede tot sociale inclusie leidt, te stimuleren. Betrouwbare voedselproductie, een duurzaam beheer van natuurlijke hulpbronnen en instandhouding van de territoriale balans en de diversiteit van plattelandsgebieden zijn een voor een sleutelelementen van een doeltreffend gemeenschappelijk landbouwbeleid en een productieve landbouwsector.</p>
      <p sl="ro">Industriebeleid dient over een infrastructuur te beschikken. Voor deregulering van het spoorwegvervoer is de totstandbrenging van een Europese spoorwegruimte een sine qua non. De voltooiing van het Gemeenschappelijk Europees luchtruim en een vlotte tenuitvoerlegging van het SESAR-project zijn evenzeer van groot belang daarvoor. De ontwikkeling van trans-Europese netwerken is echter nog wel een van de allerbelangrijkste factoren bij dit alles, en dit niet alleen in de vervoersector, maar ook in de energiesector. Hiervoor zijn afdoende financiële middelen nodig voor projecten met een toegevoegde waarde voor Europa. Het Nabuccoproject bijvoorbeeld is, doordat het de afhankelijkheid van de EU van een enkele bron opheft, ten voordele van alle lidstaten.</p>
    </intervention>
    <intervention id="3-067-000" speaker_id="96672" name="Marita Ulvskog" is_mep="True" mode="spoken">
      <p sl="sv">Mevrouw de Voorzitter, om na de economische crisis een nieuwe start te kunnen maken, is het essentieel dat mensen vertrouwen hebben. Richard Wilkinson, de Britse onderzoeker die het boek “The Spirit Level” heeft geschreven en die vorige week in Brussel te gast was in het Europees Parlement, heeft dat treffend beschreven: er is gelijkheid nodig en de kloven moeten klein zijn om samenlevingen te hebben waar zekerheid en vertrouwen heersen. Dat kan direct worden vertaald naar de Europa 2020-strategie.</p>
      <p sl="sv">Ten eerste moeten we, als we willen slagen, de werknemers en hun vakbonden erbij betrekken en hen respecteren. Nu wordt de crisis in plaats daarvan gebruikt om de vakbonden, de werknemers en het vrije loonvormingsproces aan te vallen, en om werkloosheidsuitkeringen en pensioenen aan te tasten. Die aanvallen moeten ophouden.</p>
      <p sl="sv">Ten tweede moeten wij vrouwen in Europa dezelfde kansen hebben als mannen. Dat blijkt niet altijd duidelijk uit de resoluties van het Parlement, maar in de realiteit moet dat wel evident zijn.</p>
      <p sl="sv">Ten derde moeten een moderne en sterke industrie en bijhorend industrieel beleid en toekomstgerichte investeringen, ook in infrastructuur, een centrale rol spelen in ons verdere werk. We moeten veel meer werk maken van processen en producten die goed zijn voor het klimaat en minder hulpbronnen vereisen, alsmede van groene energie en groene banen. Hoe moeten we anders kunnen concurreren?</p>
      <p sl="sv">Ten vierde moeten we duidelijke steun hebben voor het energie-efficiëntiebeleid. We weten dat we onze huidige doelstellingen niet zullen halen omdat ze niet bindend zijn. We moeten bindende doelstellingen hebben omdat dit essentieel is om de doelstellingen inzake groei en concurrentievermogen te kunnen halen, die de belangrijkste elementen van de Europa 2020-strategie zijn. Het lage ambitieniveau en het gebrek aan politieke wil zijn verbazingwekkend, met name aangezien energie-efficiëntiemaatregelen een van de beste en verstandigste manieren zijn om de financiële kosten voor de consumenten te reduceren, bedrijven te versterken en echt het verschil te maken.</p>
    </intervention>
    <intervention id="3-068-000" speaker_id="4541" name="Elizabeth Lynne" is_mep="True" mode="spoken">
      <p sl="en">Mevrouw de Voorzitter, als we willen dat de Europa 2020-strategie een succes wordt, dan moet het volgende gebeuren: de werkgelegenheidsrichtsnoeren moeten daadwerkelijk worden toegepast, de nationale hervormingsprogramma’s moeten worden doorgevoerd en ze moeten de prioriteit krijgen die ze werkelijk verdienen.</p>
      <p sl="en">We moeten ervoor zorgen dat niemand achterop raakt. De werkloosheid onder ouderen en gehandicapten is schandalig hoog. Het doet mij deugd dat in beide teksten wordt gewezen op de noodzaak van anti-discriminatiewetgeving op het werk om ervoor te zorgen dat banen voor iedereen bereikbaar zijn.</p>
      <p sl="en">Het is van belang dat de streefcijfers die we op EU-niveau hebben afgesproken ook echt worden gehaald. Ja, het klopt dat het aan de lidstaten is om concrete doelen in de vorm van streefcijfers te stellen en daaraan vast te houden, maar de Europese Unie heeft een belangrijke rol te spelen bij de verbetering van de uitwisseling van beste praktijken. Ik ben dan ook blij dat hier zo sterk de nadruk op wordt gelegd in paragraaf 27 van de resolutie van de commissie.</p>
      <p sl="en">We hebben maandenlang nagedacht en gediscussieerd over de vorm die de Europa 2020-strategie moet aannemen, maar we hebben de werkgelegenheidsrichtsnoeren. Het is nu tijd om die in de praktijk om te zetten en waar te maken.</p>
    </intervention>
    <intervention id="3-069-000" speaker_id="96703" name="Emilie Turunen" is_mep="True" mode="spoken">
      <p sl="da">Mevrouw de Voorzitter, er wordt deze dagen in Europa veel gesproken over economische verantwoordelijkheid en dat wordt bijna altijd geassocieerd met bezuinigingen binnen overheidsbestedingen en zeer zelden met een verbetering van de werkgelegenheidssituatie. Ik ben van mening dat we ons moeten afvragen wat economische verantwoordelijkheid eigenlijk inhoudt. Wij van de Fractie De Groenen/Vrije Europese Alliantie zien op dit moment een zeer grote tegenstelling tussen het in Europa gevoerde beleid en het beleid van de lidstaten. Enerzijds hebben we de jaarlijkse groeianalyse, waaruit blijkt dat het Europees semester leidt tot minder banen en minder groei in Europa. Anderzijds zeggen we in de Europa 2020-strategie en in de richtsnoeren voor het werkgelegenheidsbeleid dat we meer en betere banen moeten creëren. Dat is niet consistent.</p>
      <p sl="da">Het is een feit dat we in Europa 23 miljoen werklozen hebben. We hebben 5,5 miljoen werklozen die jonger zijn dan 25 jaar. We hebben steeds meer werkende behoeftigen. De cijfers zijn stijgende en het gevoerde economische beleid leidt niet tot een verbetering van de situatie. Naar mijn mening is het van cruciaal belang voor het creëren van nieuwe banen in Europa dat we de Europa 2020-strategie en de richtsnoeren voor werkgelegenheid daadwerkelijk omzetten in economische beleidsmaatregelen. Dat zou van economische verantwoordelijkheid getuigen, maar ik betwijfel of het ook echt zal gebeuren.</p>
    </intervention>
    <intervention id="3-070-000" speaker_id="99416" name="Nikolaos Salavrakos" is_mep="True" mode="spoken">
      <p sl="el">Mevrouw de Voorzitter, klimaatverandering, het geboortetekort, immigratie, energie, maar vooral de aanpak van de werkloosheid zijn de belangrijkste problemen die wij tegenwoordig in de Europese Unie tegenkomen. Voor de aanpak daarvan zijn geld en kredieten nodig. Helaas zien wij dat in heel Europa de kredieten opdrogen. Wat betekent dit? Dat de strategie Europa-2020 in gevaar komt en moeilijk te realiseren wordt. Wij moeten het echter toch proberen.</p>
      <p sl="el">Ik ben van mening dat wij bijzondere aandacht moeten schenken aan de werkloosheid, waarvan de omvang het grootst is sinds tien jaar. Ik ben eveneens van mening dat wij de Europese jongeren kwalitatief hoogwaardig onderwijs moeten bieden, dat beantwoordt aan de vraag van de arbeidsmarkt, en dat wij de onderwijsprogramma's moeten hervormen en dat de lidstaten zich moeten binden om vroegtijdige schooluitval te verminderen.</p>
      <p sl="el">Voor het vervullen van vacatures is gespecialiseerd personeel nodig. Ik doe een beroep op Europa om zonder vertraging de voorgestelde Europese vacaturemonitor in te stellen, die ook een Europees vaardighedenpaspoort zal bevatten. Wij moeten slagen. Woorden zijn niet voldoende. Wij moeten iets doen.</p>
    </intervention>
    <intervention id="3-071-000" speaker_id="1992" name="José Manuel García-Margallo y Marfil" is_mep="True" mode="spoken">
      <p sl="es">Mevrouw de Voorzitter, er rijst hier een vraag, één vraag slechts: wat kunnen we op Europees niveau doen om werk te geven aan degene die het niet heeft?</p>
      <p sl="es">Voor we antwoord op deze vraag kunnen geven, wil ik eerst duidelijk maken waarover overeenstemming is: duurzame groei bestaat niet zonder macro-economische stabiliteit. Sommige van de voorstellen, vooral van links, brengen misschien vandaag brood op de plank maar bieden geen enkele garantie voor de dag van morgen.</p>
      <p sl="es">Een tweede punt waar we het over eens zijn is dat Europa 2020 een verzameling goede bedoelingen is. Deze voornemens zijn goed, maar de vraag is hoe ze moeten worden bekostigd. Wat gaan we doen? Hoe gaan we de voorstellen en maatregelen, die hier genoemd zijn, uitvoeren? Gaat de ambitie, die vorm heeft gekregen in de Europa 2020-strategie, samen met de aangekondigde bezuinigingsmaatregelen?</p>
      <p sl="es">Het derde punt waarover consensus bestaat: we hebben een volledige routekaart nodig om het pad van duurzame groei te kunnen bewandelen, maar deze kaart bestaat op dit moment nog niet. Uit de Raad Economische en Financiële Zaken blijkt dat er veel uiteenlopende, incoherente en inconsistente ideeën zijn.</p>
      <p sl="es">Er zijn drie belangrijke maatregelen. In de eerste plaats mogen we de landen die in moeilijkheden zijn niet blijven verstikken. Dit kan worden opgelost door een gezamenlijke uitgave van euro-obligaties. Ten tweede moeten de specifieke euro-obligaties uit het verslag-Monti ingevoerd worden, maar ze worden niet genoemd in de Europa 2020-strategie. Ten derde moet er gebruik gemaakt worden van de middelen van de Europese Investeringsbank, waarvan een derde van de Europese Commissie is, en die in tien jaar tijd slechts verviervoudigd hoeven te worden om op hetzelfde bedrag uit te komen als het bedrag dat beschikbaar was voor het Marshallplan voor de reconstructie van de Europese economie.</p>
    </intervention>
    <intervention id="3-072-000" speaker_id="39317" name="Anni Podimata" is_mep="True" mode="spoken">
      <p sl="el">Mevrouw de Voorzitter, sinds een paar maanden hebben wij het in de Europese Unie over een effectief, coherent en duurzaam antwoord op de crisis, een antwoord dat het realiseren van onze strategische doelen van duurzame ontwikkeling, bescherming van de werkgelegenheid, sociale vooruitgang en sociale cohesie garandeert.</p>
      <p sl="el">Er zijn echter twee problemen: ten eerste, het debat over de Europa 2020-strategie staat nog steeds structureel los van het pakket van economische governance, het Europees semester en de jaarlijkse groeianalyse met als gevolg dat er óf een verbrokkelde strategie is óf parallelle strategieën, strategieën die naast elkaar lopen, zonder voldoende coördinatie, met het risico dat ze elkaar ondergraven.</p>
      <p sl="el">Het tweede probleem is dat de Raad en de Commissie tegenwoordig de nadruk leggen op aanscherping van de regels van het Stabiliteits- en groeipact en op budgettaire discipline en ombuiging zonder dat er overtuigende antwoorden en oplossingen voor een doelmatige toepassing en financiering van de doelstellingen van de Europa 2020-strategie bestaan.</p>
      <p sl="el">Ik ben van mening dat wij het risico lopen dat vele van onze doelstellingen papieren doelstellingen blijven, zoals dat ook bij de Lissabonstrategie het geval was, en ik ben bang dat dit zal gebeuren als we de Europese burgers niet overtuigen, die het door de crisis het zwaarst te verduren hebben, die de technische discussies over de herziening van het Stabiliteits- en groeipact, over de indicatoren en de sancties niet kunnen en niet hoeven te volgen. Wij moeten inzien dat wij ons niet alleen met indicatoren en getallen kunnen bezighouden. Wij moeten ons met mensen bezighouden.</p>
    </intervention>
    <intervention id="3-073-000" speaker_id="97137" name="Sylvie Goulard" is_mep="True" mode="spoken">
      <p sl="fr">Mevrouw de Voorzitter, mijnheer de fungerend voorzitter van de Raad, luister alstublieft naar me, commissaris, ik heb maar één minuut en toch zou ik eigenlijk willen zwijgen, niets zeggen: zo ver staat deze Europa 2020-strategie af van datgene wat we nodig hebben. U debiteert holle frasen. Denkt u dat u met richtsnoeren, met ‘kerninitiatieven’, met al die dingen die u heeft uitgevonden en die u uren en dagen bezighouden, de Europeanen werk en vertrouwen geeft? U vergist zich. En als u momenteel de toestand van de wereld bekijkt, denk ik niet dat de Chinezen, de Indiërs of de opkomende landen erg onder de indruk zullen zijn van wat wij doen op het gebied van groei.</p>
      <p sl="fr">Dus als rapporteur over het pakket voor economische governance, krijg ik bijna zin om er tegenover u het zwijgen toe te doen en u maar een ding te zeggen. Wij zullen ons been stijf houden bij ons werk. U moet niet denken dat de Raad ons alleen maar hoeft te zeggen dat we op moeten schieten om er zeker van te zijn dat we in juni een akkoord hebben. We zullen pas een akkoord hebben, wanneer dit Parlement zijn debatten heeft gevoerd en de Raad naar ons heeft geluisterd. En wat mij betreft maken de eurobonds, waarmee een door de euro ondersteunde wereldmarkt gecreëerd kan worden, deel uit van dat pakket.</p>
    </intervention>
    <intervention id="3-074-000" speaker_id="97133" name="Derk Jan Eppink" is_mep="True" mode="spoken">
      <p sl="nl">Als ik het woord eurobonds hoor, dan word ik altijd een beetje ziek, maar goed, het is een veelgebruikt woord hier. De meeste werkgelegenheid komt van economische groei en een gezonde private sector. Daar is geen alternatief voor. Regeringen creëren geen banen en zijn geen banenscheppers.</p>
      <p sl="nl">Het grote probleem in Europa is het gebrek aan competitiviteit. Het verschil tussen Duitsland en Zuid-Europa is bijna 35 procent. Die kloof is heel groot. Mevrouw Merkel heeft daarom ook gesproken van een competitiviteitspact. Op zichzelf ben ik het daarmee eens. Het proces van Lissabon was eigenlijk al zo een idee, maar daar is weinig van terechtgekomen.</p>
      <p sl="nl">Voor één ding zou ik echter willen waarschuwen, namelijk de harmonisering van de vennootschapsbelasting. Dat is een heel slecht idee. Het is ook een heel Frans idee, en we moeten dat niet hebben, net zomin als een economische regering. Het is een job killer . Vorige week heeft een studie van de OECD nog eens laten zien - een studie in 21 landen - dat als wij meer werk willen hebben in Europa, wij een lagere vennootschapsbelasting nodig hebben. Naar dat soort dingen moeten wij kijken, want dit Europees Parlement maakt geen banen.</p>
    </intervention>
    <intervention id="3-075-000" speaker_id="28225" name="Herbert Reul" is_mep="True" mode="spoken">
      <p sl="de">Mevrouw de Voorzitter, geachte fungerend voorzitter van de Raad, dames en heren, we bevinden ons in een grote financiële crisis – we hebben het er immers sinds maanden over, het klopt allemaal – maar we spreken over het algemeen in slogans en nemen hier vervolgens besluiten, zo alsof er niets aan de hand is. Volgens mij ligt dit eraan dat we hier in het Parlement niet concreet en eerlijk genoeg te werk gaan, maar als het ware een sloganbeleid voeren.</p>
      <p sl="de">Wat doen we immers echt om groei en stabiliteit te bevorderen? Leveren we zelf wel een bijdrage aan een zorgvuldiger en verstandiger omgang met de beschikbare financiële middelen? Bekijken wel echt wel kritisch of we de juiste uitgaven doen of heeft niet ieder van ons elke dag weer een nieuw idee waar we nog geld aan kunnen uitgeven? Als we het niet voor elkaar krijgen om de financiële middelen te concentreren op toekomstprojecten – wat geschillen, discussies en beslissingen met zich mee zou brengen – dan heeft het ook geen zin om over innovatie en onderzoek te praten en er geen middelen voor uit te trekken. Dat is nogal oneerlijk.</p>
      <p sl="de">Als we de economie een nieuwe impuls willen geven, moeten we een beleid voeren dat de economie stimuleert en moeten we er niet dag in dag uit over piekeren hoe we de industrie of de economie nu weer in de weg kunnen zitten. We nemen rustig weer allerlei besluiten en roepen ook vandaag weer constant om nieuwe besluiten die de ontwikkeling van de economie belemmeren. Gelooft echt iemand dat bijvoorbeeld bindende energie-efficiëntiedoelstellingen ertoe bijdragen dat de economie wordt bevorderd? Gelooft u echt dat we met de talrijke besluiten die we op het gebied van energie hebben genomen, de economie een impuls hebben gegeven? Of hebben we de economie belemmerd? Ik zou wensen dat we hierover eerlijker zouden spreken en dan misschien wat minder besluiten zouden nemen, maar misschien wel besluiten die ons echt vooruit helpen. Dat is lastiger, moeizamer en gaat ook niet zonder meningsverschillen, maar daar draait alles om in de democratie.</p>
    </intervention>
    <intervention id="3-076-000" speaker_id="96832" name="Kinga Göncz" is_mep="True" mode="spoken">
      <p sl="hu">Mevrouw de Voorzitter, de financiële en economische crisis is een sociale crisis op het vlak van werkgelegenheid geworden. Daarom is het dan ook bijzonder belangrijk dat er uitvoering wordt gegeven aan het binnen Europa gegroeide besef dat er een strakkere coördinatie moet komen binnen het economisch en werkgelegenheidsbeleid. Ieder land dat structurele hervormingen doorvoert op fiscaal vlak, of dat de openingsuren van de winkels op zondag herbekijkt, moet onderzoeken of dat de werkgelegenheid ten goede komt.</p>
      <p sl="hu">Overleg met de sociale partners is ook cruciaal bij iedere beslissing. Het Europees semester wordt daar de eerste test van. Europa zal, onder leiding van het Hongaarse voorzitterschap, voor het eerst kunnen zien in welke mate de richtlijnen kunnen worden omgezet, en of we op dit pad kunnen voortgaan. Ik ben van mening dat het Hongaarse voorzitterschap en de Hongaarse regering daar een speciale rol in spelen. Dat is niet enkel zo omwille van het voorzitterschap van dit land, maar ook omdat het een gidsrol vervult door hiermee rekening te houden bij alle economische veranderingen en beslissingen inzake werkgelegenheid. Op die manier is het een voorbeeld voor andere landen.</p>
      <a text="(Het lid stemt in met een “blauwe kaart”-vraag volgens artikel 149, lid 8, van het Reglement.)"/>
    </intervention>
    <intervention id="3-077-000" speaker_id="96661" name="Krisztina Morvai" is_mep="True" mode="spoken">
      <p sl="hu">Mevrouw de Voorzitter, ik heb de indruk dat mevrouw Göncz heel goed begrijpt wat de Europese Unie doet om de werkloosheid te verminderen. Ik zit naar dit debat te luisteren, maar begrijp er nog steeds niet meer van. Daarom wil ik graag een antwoord op deze vraag: wat moeten we de mensen in Borsod en Szabolcs vertellen? Waar en wanneer zullen ze aan werk raken? Ik zou graag een antwoord krijgen van mijnheer Martonyi, vertegenwoordiger van de Raad, en van de commissaris, gelukkig iemand met de Hongaarse nationaliteit. Waar zullen Hongaren en mensen uit andere plaatsen in Europa werk vinden? Waar en wanneer? Ik hoop op een concreet antwoord.</p>
    </intervention>
    <intervention id="3-078-000" speaker_id="4482" name="De Voorzitter" is_mep="True" mode="spoken">
      <p sl="nl">We moeten consequent zijn in de uitoefening van het recht een "blauwe kaart"-vraag te stellen. Een "blauwe kaart"-vraag wordt niet gesteld aan de plenaire vergadering in het algemeen, of aan de commissaris of de vertegenwoordiger van de Raad. De vraag wordt gesteld aan een collega als u iets in zijn of haar betoog verduidelijkt wil hebben.</p>
      <p sl="nl">Mevrouw Morvai, dat was niet wat u op het oog had met uw vraag.</p>
    </intervention>
    <intervention id="3-079-000" speaker_id="96832" name="Kinga Göncz" is_mep="True" mode="spoken">
      <p sl="hu">Mevrouw de Voorzitter, ik zou heel graag een antwoord geven, maar we hebben geen tijd om hier echt in detail op in te gaan. Dit is waar ik op doelde. Als er veranderingen komen in het belastingsysteem, zullen er dan minder sociale verschillen zijn? Zullen bedrijven zich kunnen ontwikkelen en zullen ze nieuwe banen kunnen creëren? Of zullen er net minder nieuwe banen komen? Gebeurt de hervorming van het onderwijs in dienst van sociale integratie? Bereidt het verdere onderwijs mensen echt voor op de arbeidsmarkt? Daar had ik het over.</p>
    </intervention>
    <intervention id="3-080-000" speaker_id="96684" name="Liisa Jaakonsaari" is_mep="True" mode="spoken">
      <p sl="fi">Mevrouw de Voorzitter, onze collega daar rechts beweerde glashard dat beleid de economie alleen maar hindert en dat wij hier alleen maar dingen doen die het beleid hinderen. Is hij echt van mening dat bijvoorbeeld economische governance de economie alleen maar hindert?</p>
      <a text="(Spreekster stelt de “blauwe kaart”-vraag aan de heer Reul krachtens artikel 149, lid 8, van het Reglement)"/>
    </intervention>
    <intervention id="3-081-000" speaker_id="28225" name="Herbert Reul" is_mep="True" mode="spoken">
      <p sl="de">Als u naar de maatregelen kijkt die hier de afgelopen maanden zijn genomen en eens optelt hoeveel kosten we daarmee hebben veroorzaakt, dan hebben we er zo misschien niet in alle gevallen, maar toch heel vaak toe bijgedragen de economische ontwikkeling te belemmeren. We moeten dus grondiger nadenken. Daarom is het ook een goed idee van de commissaris voor Industrie om bij toekomstige besluiten altijd te letten op het criterium of zij bevorderlijk of nadelig zijn voor de Europese industrie.</p>
    </intervention>
    <intervention id="3-082-000" speaker_id="28252" name="Richard Seeber" is_mep="True" mode="spoken">
      <p sl="de">Mevrouw de Voorzitter, iedereen in deze zaal weet dat naarmate de Europese integratie voortschrijdt, de onderlinge afstemming van het economisch beleid steeds nauwer moet zijn. Daarom is een instrument als het Europees semester ook zinvol. De grens is echter bereikt als het om taken gaat die traditioneel door de sociale partners worden uitgeoefend, zoals onderhandelingen over lonen en cao's. Hier moeten we echt afblijven: het is niet zinvol om op Europees niveau te bepalen hoe hoog de lonen in de verschillende landen zijn. We moeten ons er meer op concentreren marktobstakels weg te nemen om de Europese economie tot bloei te brengen. Het gaat hier om oligopolies, monopolies, maar ook om belemmeringen van de markttoegang. Het kan ook niet door de beugel dat aan sommige branches bepaalde winstmarges worden toegezegd. Hier is meer concurrentie nodig, zodat de Europese economie haar potentieel kan ontplooien.</p>
      <p sl="de">Voorts moet de Europese Unie zich tot taak stellen onze infrastructuur op de nieuwste stand te brengen. Dat geldt voor de energie-, de vervoers- en de communicatiesector. Hiervoor dient de Europese Unie ook over de nodige middelen te beschikken om met name de knelpunten tussen de lidstaten uit de wereld te kunnen helpen. In dit verband moeten we ons ook afvragen welke middelen we aan de Unie ter beschikking willen stellen. Ook is een solide financiering door eigen middelen nodig. Daarom moeten de Raad en de lidstaten er in alle duidelijkheid toe worden opgeroepen de EU eindelijk van de nodige middelen te voorzien.</p>
      <p sl="de">Overigens geldt dit natuurlijk ook voor onderwijs en O&amp;O, gebieden waar de EU een aanzienlijke bijdrage moet leveren. Maar ook op dit gebied staat of valt alles met de financiering.</p>
    </intervention>
    <intervention id="3-083-000" speaker_id="96831" name="Jutta Steinruck" is_mep="True" mode="spoken">
      <p sl="de">Mevrouw de Voorzitter, geachte commissaris, dames en heren, de Europa 2020-strategie is niet alleen heel belangrijk voor de ontwikkeling van het sociale en economische beleid van de EU, maar ook voor het sociale en economische beleid van de lidstaten. We moeten oppassen dat deze strategie niet wordt misbruikt om via het Europese niveau tot sociale kaalslag in de lidstaten over te gaan. Ik ben geschokt door het feit dat de Commissie in de jaarlijkse groeianalyse loonkortingen en een vermindering van de sociale bescherming voorstelt. Andere sprekers zijn hier reeds op ingegaan. De gevolgen van dergelijke maatregelen zijn catastrofaal voor de betrokkenen. Het is onmogelijk dat de burgers, de werknemers alleen moeten opdraaien voor de consolidatie van de begroting.</p>
      <p sl="de">Ook wil ik een beroep doen op de lidstaten om zich bij de uitwerking van hun nationale hervormingsprogramma's aan de geïntegreerde richtsnoeren te houden, daar deze voor een veel beter evenwicht tussen sociale bescherming en economische groei zorgen. In de jaarlijkse groeianalyse wordt, net als eerder in de agenda New Skills for New Jobs , weer van arbeidsovereenkomsten voor onbepaalde tijd gerept. Mijnheer Andor, in november hebben we het er al eens over gehad dat jongeren door een uitholling van de werknemersrechten niet in de arbeidsmarkt worden geïntegreerd. De ervaringen in Europa leren dat deze uitholling er alleen voor zorgt dat werknemers in onzekere arbeidsverhoudingen terechtkomen, terwijl er geen nieuwe banen worden gecreëerd. In plaats van verschillende losstaande, niet op elkaar afgestemde vlaggenschipinitiatieven, moeten er concrete maatregelen komen om de meest kwetsbare mensen te helpen.</p>
    </intervention>
    <intervention id="3-084-000" speaker_id="96779" name="Danuta Maria Hübner" is_mep="True" mode="spoken">
      <p sl="en">Mevrouw de Voorzitter, hoe ik tegen de realiteit van vandaag en morgen aankijk, is dat Europese banen alleen duurzaam zullen zijn als ze steunen op een concurrerende economie, en ik vertel niets nieuws als ik zeg dat dat niet een van onze sterke punten is.</p>
      <p sl="en">Voor een Europa met een sterke concurrentiepositie is een geïnstitutionaliseerd concurrentieproces nodig. We moeten nagaan welke factoren tot succes kunnen leiden en hoe we die op de situatie kunnen afstemmen. We beschikken inderdaad al over een groot aantal instrumenten op het gebied van concurrentievermogen, en met een beetje politieke wil kunnen we een substantieel deel van het institutionele kader gebruiken om onder leiding van de Commissie een concurrentieproces op te starten op basis van het communautaire systeem.</p>
      <p sl="en">Ik doel hier op het Europees semester, de groeianalyse die al is genoemd. Ik zou het ook kunnen hebben over onevenwichtigheden en nauwkeurigheid – met name wat het scorebord betreft, dat structurele, op het concurrentievermogen betrekking hebbende factoren zou moeten omvatten. En er is de 2020-strategie, die nu al onverkort moet worden uitgevoerd en niet pas na 2013. Alle beleidsvormen moeten bijdragen tot de verbetering van het concurrentievermogen van de Europese economie: we hebben iedereen nodig, de kern van Europa loskoppelen van de rest zou alleen maar zorgen voor een verdeeld Europa. Er kunnen alleen duurzame banen komen als Europa de handen ineenslaat.</p>
      <p sl="en">Een verdeeld Europa zal geen concurrerend Europa zijn.</p>
    </intervention>
    <intervention id="3-085-000" speaker_id="23819" name="Csaba Őry" is_mep="True" mode="spoken">
      <p sl="hu">Mevrouw de Voorzitter, bedankt dat ik het woord krijg als rapporteur voor de richtsnoeren voor het werkgelegenheidsbeleid van 2010 en als coördinator van de Fractie van de Europese Volkspartij (Christendemocraten). Ik sta achter het voorstel van de Commissie om de richtsnoeren van 2010 ook te behouden in het jaar 2011. Wij zijn daarmee akkoord en steunen dat voorstel dan ook. Het Verdrag van Lissabon verwacht jaarlijkse richtsnoeren, en daarom is het belangrijk om alle veranderingen in kaart te brengen en een goed contact te bewaren tussen de Commissie, de Raad en het Parlement. Natuurlijk moeten ook de nodige aanpassingen gebeuren.</p>
      <p sl="hu">Daarom stel ik voor dat we de geïntegreerde richtsnoeren voor het economisch beleid en het werkgelegenheidsbeleid gebruiken als leidraad bij de herziening van de 2020-strategie en bij het werk voor het Europees semester. Als er verschillen worden opgemerkt, moeten we amendementen maken. Het is mogelijk dat er problemen zullen optreden. Ik heb onlangs vernomen dat er al een marge is genomen op de inspanningen inzake werkgelegenheid. In plaats van de vooropgestelde 75 procent, stellen we slechts 72 procent vast. Er is natuurlijk een herziening nodig om te voorkomen dat we een herhaling krijgen van de strategie van Lissabon. Daar waren er grootse plannen, maar werd er weinig bereikt. Daarom moeten we enkele basisbeginselen vastleggen.</p>
      <p sl="hu">Ik ben het eens met het standpunt over pensioenen en salarissen. We mogen niet tussenkomen en er moet subsidiëring zijn. Er zijn specifieke nationale inspanningen nodig voor speciale groepen, jonge mensen, mensen met een beperking en mensen met allerlei nadelen.</p>
      <a text="(Spreker stemt in met een “blauwe kaart”-vraag volgens artikel 149, lid 8, van het Reglement.)"/>
    </intervention>
    <intervention id="3-086-000" speaker_id="96661" name="Krisztina Morvai" is_mep="True" mode="spoken">
      <p sl="hu">Ik kan niet anders dan een vraag stellen aan mijn Hongaarse collega. Betekent subsidiariteit voor de pensioenen en salarissen dat de pensioenen en salarissen van mensen in Hongarije of andere ex-communistische landen slechts een fractie zullen blijven bedragen van die in West-Europa? Want dat zou natuurlijk heel jammer zijn. Toch is het op dit moment het geval. Een verpleegster verdient 70 000 forint per maand, een leraar 90 000. Gepensioneerden kunnen dan ook moeilijk overleven. Hoe moeten we dat opvatten?</p>
    </intervention>
    <intervention id="3-087-000" speaker_id="23819" name="Csaba Őry" is_mep="True" mode="spoken">
      <p sl="hu">Nee, mevrouw Morvai. Zo moet u dat niet opvatten, maar pensioenen zijn afhankelijk van economische prestaties. Ze zijn afhankelijk van onze productie, en op die basis kunnen wij pensioenen uitkeren. De strategie die hier ter discussie staat, waarmee we Europa competitief, functioneel en succesvol willen maken, zou ons in staat moeten stellen om de pensioenen te verhogen, zelfs in landen die nu minder bemiddeld zijn. Toch kunnen we geen uniforme regels maken, de verschillen zijn momenteel te groot. Uiteraard moeten we in de toekomst geleidelijk te werk gaan.</p>
    </intervention>
    <intervention id="3-088-000" speaker_id="38596" name="Elisabeth Morin-Chartier" is_mep="True" mode="spoken">
      <p sl="fr">Mevrouw de Voorzitter, deze werkgelegenheidsrichtsnoeren moeten in het kader van de Europa 2020-strategie drie grote uitdagingen aangaan.</p>
      <p sl="fr">Ten eerste moeten we uit de crisis geraken door middel van onderzoek, innovatie en concurrentiekracht om te zorgen voor een echte economische heropleving waardoor we ook een sociale heropleving kunnen garanderen. Ten tweede moet er een hele generatie werknemers vervangen worden die nu met pensioen gaat. Ten derde moeten we concurrentieel zijn in een gemondialiseerde economie door onze bedrijven te verlossen van enkele fiscale lasten waaronder ze gebukt gaan en waardoor ze gehinderd worden.</p>
      <p sl="fr">In die context moeten we ons richten op drie bijzonder kwetsbare doelgroepen.</p>
      <p sl="fr">Op de eerste plaats de jongeren: we moeten er absoluut voor knokken om te voorkomen dat ze de school verlaten zonder diploma, want daardoor zijn ze voorgoed uitgesloten van de arbeidsmarkt. Jongeren, want we moeten het hun makkelijker maken om de arbeidsmarkt te betreden en niet alleen door middel van onzekere contracten of stages; we moeten de jeugdwerkloosheid bestrijden, want dat is een blijvende plaag in de huidige omstandigheden, aangezien de crisis hen al zwaarder getroffen heeft dan anderen. De tweede doelgroep zijn vrouwen, vrouwen die het slachtoffer zijn van onzekere banen en die onderbetaald worden. De derde doelgroep zijn ouderen die we aan de slag moeten weten te houden. Daarvoor beschikken we over Europese instrumenten, met name het Europees Sociaal Fonds, dat we, denk ik, hier dan ook voor moeten inzetten.</p>
    </intervention>
    <intervention id="3-089-000" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mevrouw de Voorzitter, er is bijna een jaar verstreken sinds de Commissie de Europa 2020-strategie heeft gepresenteerd. Het is geen makkelijke tijd geweest voor Europa. De lidstaten worstelen nog steeds met de gevolgen van de crisis. Maatregelen om de nieuwe strategie in te voeren zijn op een laag pitje gezet. De ambitieuze doelstellingen uit de Europa 2020-strategie, zoals de verhoging van de werkgelegenheid tot 85 procent, de vermindering van het aantal personen dat dreigt in armoede te vervallen met 20 procent of de stijging van de uitgaven aan onderzoek tot 3 procent, lijken slechts een jaar na de start van de strategie al in gevaar te komen. De werkloosheid in de EU bedraagt op dit moment 10 procent zonder dat er zicht is op een substantiële daling. Integendeel, wanneer we ervan uitgaan dat Europa zich verder in het huidige lage tempo ontworstelt aan de crisis, dan zal de werkloosheid in ieder geval in de komende paar jaar nog verder stijgen. De lage werkgelegenheid werkt uitbreiding van de armoede en sociale marginalisering in de hand. De Eurobarometer-enquête van juni vorig jaar bevestigt dit.</p>
    </intervention>
    <intervention id="3-090-000" speaker_id="96768" name="Enrique Guerrero Salom" is_mep="True" mode="spoken">
      <p sl="es">Mevrouw de Voorzitter, voor 2020 en verder kent de Europese Unie een echt systeemrisico: het niet meer kunnen concurreren door het bestaan van grote economische sectoren, die steeds technischer en krachtiger worden.</p>
      <p sl="es">We hebben concurrentievermogen nodig: we moeten concurreren om te groeien en om werkgelegenheid te creëren om ons sociale model te kunnen beschermen en behouden.</p>
      <p sl="es">De enige onmisbare grondstof die wij hebben is kennis en we moeten hiervan gebruik maken om te innoveren, om ons te aan te passen aan veranderingen, en vooral om deze veranderingen zelf in te zetten.</p>
      <p sl="es">Daarom moeten we veel meer investeren in universiteiten, in ons onderwijssysteem en in wetenschap om een grootmacht te zijn op het gebied waarop we dat kunnen zijn: kennis.</p>
    </intervention>
    <intervention id="3-091-000" speaker_id="96685" name="Riikka Manner" is_mep="True" mode="spoken">
      <p sl="fi">Mevrouw de Voorzitter, mijnheer de commissaris, de doelen van Europa 2020 zijn goed en ambitieus. Ik wil mij in mijn interventie vooral richten op wat de praktische factoren, de instrumenten, zijn waarmee wij deze doelen naar de burgers kunnen brengen, wat wij bijvoorbeeld bij de Lissabonstrategie niet hebben gedaan.</p>
      <p sl="fi">Ten eerste hebben wij Europa als geheel nodig. Wij hebben de regio’s van Europa nodig. Wij moeten de succesfactoren en het kennispotentieel van elke regio kunnen identificeren. Dat kunnen wij vooral doen met het cohesiebeleid. Om meer arbeidsplaatsen, innovatieve activiteiten en vooral praktische innovatie te kunnen creëren, hebben wij een cohesiebeleid nodig dat heel Europa dekt om deze doelen in de regio’s te realiseren. Wij hebben daarnaast natuurlijk onderzoeks- en ontwikkelingsbeleid nodig en financiering voor die sector, maar een doeltreffend cohesiebeleid beschouw ik als de belangrijkste zaak.</p>
    </intervention>
    <intervention id="3-092-000" speaker_id="4466" name="Ilda Figueiredo" is_mep="True" mode="spoken">
      <p sl="pt">Mevrouw de Voorzitter, het is onacceptabel dat sociale problemen nog steeds het stiefkindje zijn van het communautair beleid en dat er systematisch te weinig aandacht wordt besteed aan de sociale gevolgen van het begrotings-, het financieel en het mededingingsbeleid, waarin nog steeds wordt vastgehouden aan de neoliberale dogma’s die zich niets aantrekken van de bijna 25 miljoen werklozen, de ongeveer 30 miljoen mensen met onzeker en slecht betaald werk en de ruim 85 miljoen mensen die in armoede leven, terwijl de winsten van de economische en financiële groepen onverminderd blijven toenemen.</p>
      <p sl="pt">Daarom, mevrouw de Voorzitter, wil ik hier de schreeuw van verontwaardiging doorgeven die verschillende sociale organisaties onlangs hebben laten horen tijdens het Burgerforum Agora, dat het Europees Parlement georganiseerd had in Brussel. Dat is de verontwaardiging van de miljoenen werknemers, werklozen, vrouwen en jongeren die zich in heel Europa verzetten tegen dit beleid.</p>
      <p sl="pt">Het wordt tijd dat er gebroken wordt met het Stabiliteits- en groeipact, het competitiviteitspact en andere vergelijkbare pacten. Mensen en werknemers moeten gerespecteerd worden.</p>
    </intervention>
    <intervention id="3-093-000" speaker_id="97196" name="Oreste Rossi" is_mep="True" mode="spoken">
      <p sl="it">Mevrouw de Voorzitter, dames en heren, ik ben het ermee eens dat het Parlement genoeg tijd moet hebben om de beste werkgelegenheidsrichtsnoeren voor 2020 voor te kunnen stellen. In tijden van crisis, zoals nu in Europa het geval is, kunnen we niet om de behoeften van de burgers heen. We moeten de gezinnen, de jongeren die op zoek zijn naar werk en degenen die zonder werk komen te zitten, hulp bieden.</p>
      <p sl="it">Europa moet keuzes durven maken en moet in de eerste plaats banen garanderen voor Europese burgers en dan pas voor burgers uit derde landen, en moet samenwerkingsverbanden tussen de arbeidsbureaus in de verschillende lidstaten opzetten zodat iedereen, in welke lidstaat dan ook, inzicht heeft in de beschikbare banen.</p>
      <p sl="it">De bescherming van de grenzen behoeft bijzondere aandacht om een ongecontroleerde invasie van honderdduizenden immigranten te voorkomen. Zij dreigen onze landen te overspoelen als gevolg van de politieke situatie in Noord-Afrika. Burgers uit derde landen zouden alleen mogen integreren aan de hand van gecontroleerde immigratie en hun aantal zou beperkt moeten worden tot het aantal beschikbare banen. Op die manier kunnen spanningen en discriminatie die ten koste gaan van de economische groei en het sociale welzijn, worden voorkomen.</p>
    </intervention>
    <intervention id="3-094-000" speaker_id="96981" name="Franz Obermayr" is_mep="True" mode="spoken">
      <p sl="de">Mevrouw de Voorzitter, de verwachtingen met betrekking tot de strategie lopen zeer uiteen. Terwijl sommigen ervan overtuigd zijn dat hier alleen hete lucht wordt geproduceerd en de strategie geen stuiver waard is, zien wij dat er dramatische, reële scenario's zitten aan te komen – men denke aan de flexibilisering van de arbeidsmarkten. Die leidt ertoe dat slecht opgeleide, goedkope arbeidskrachten massaal naar Midden-Europa komen, met loondumping als gevolg.</p>
      <p sl="de">De in de strategie geformuleerde doelstelling dat 40 procent van de jongeren een diploma in het hoger onderwijs moet gaan halen, lijkt me wel heel naïef. Ik vraag me af: waarom? We hebben nu al te maken met een situatie waarin – bijvoorbeeld in Italië – nauwelijks gekwalificeerde banen voor jonge academici worden aangeboden, die van slecht betaalde baantjes moeten rondkomen. Waarvoor hebben we dan zo'n hoog percentage academici nodig, als er geen geschikte banen zijn? Dat we hogere kwalificaties nodig hebben mag dan kloppen, maar dit kunnen we niet bereiken door 40 procent van de bevolking aan een universiteitsdiploma te helpen. Dat is de verkeerde weg.</p>
    </intervention>
    <intervention id="3-095-000" speaker_id="96903" name="Paulo Rangel" is_mep="True" mode="spoken">
      <p sl="pt">Mevrouw de Voorzitter, ik wil hier aan de orde stellen dat het in deze tijden van ernstige staatsschuldencrisis en financiële crisis, van fundamenteel belang is dat we inzetten op economische ontwikkeling op basis van groei en groeistrategieën, en vooral dat we een beleid voeren ter bevordering van de werkgelegenheid. Ik denk dat we met een werkgelegenheidsbeleid niet alleen een economisch probleem oplossen. We lossen daarmee ook een sociaal probleem op. En daarom wil ik hier de aandacht vragen voor een specifieke categorie werknemers waarmee we in de Europa 2020-strategie speciaal rekening moeten houden.</p>
      <p sl="pt">We hebben het hier – en ook vanochtend is daar veel over gesproken – gehad over de jongeren, maar er is een groep werknemers, een leeftijdsgroep die van cruciaal belang is, en dat zijn werknemers van 50 jaar en ouder, mensen dus die de pensioengerechtigde leeftijd naderen. Als we de pensioengerechtigde leeftijd willen verhogen en een actievere samenleving willen creëren, hebben we een strategie nodig voor werknemers met onzekere banen en voor werknemers van 50 jaar en ouder die problemen ondervinden.</p>
    </intervention>
    <intervention id="3-096-000" speaker_id="95281" name="Vasilica Viorica Dăncilă" is_mep="True" mode="spoken">
      <p sl="ro">Mevrouw de Voorzitter, de Europa 2020-strategie dient de weg te bereiden voor een nieuw model van economische groei in Europa, en wel door bevordering van op lidstaatniveau gecoördineerde structurele hervormingen. Deze hervormingen zijn gezien de hoge jeugdwerkloosheid van cruciaal belang voor alle lidstaten. We moeten daarbij tevens het midden- en kleinbedrijf ondersteunen, opdat het volledige banenscheppingspotentieel van het mkb uitgebuit wordt. Ook de opname op de EU-lijst van doelstellingen van economische groei, de sociale doelstellingen alsook de armoedebestrijdingsdoelstellingen zijn van groot belang voor Europa, want als deze worden gehaald kan de economische onafhankelijkheid van de Europese Unie daardoor mede in stand worden gehouden.</p>
      <p sl="ro">En niet in de allerlaatste plaats ben ik van mening dat de Europa 2020-strategie toegankelijk moet zijn voor de Europese burger. Want deze moet per slot van rekening een goed begrip hebben van wie op welke wijze en in welke mate verantwoordelijk is voor de tenuitvoerlegging van deze strategie, zoals bijvoorbeeld nationale, lokale en regionale overheden. Hun inspanningen kunnen dan worden aangevuld met de bijdrage van de Europese burger.</p>
    </intervention>
    <intervention id="3-097-000" speaker_id="101954" name="Jan Kozłowski" is_mep="True" mode="spoken">
      <p sl="pl">Mevrouw de Voorzitter, de werkgelegenheidsrichtsnoeren zijn het voornaamste instrument in het proces van economische governance dat onderdeel uitmaakt van het Europees semester en moeten ook dusdanig worden behandeld. Deze richtsnoeren vormen het fundament voor de nationale hervormingsprogramma's die op dit moment door de lidstaten worden ontwikkeld. Het succes van de Europa 2020-strategie hangt af van deze programma's. Het werk aan de nationale hervormingsprogramma's is volgens het tijdschema in april afgerond. Ik benadruk dat betrokkenheid van de nationale parlementen en de regionale en lokale autoriteiten bij de opstelling van de nationale hervormingsprogramma's van grote betekenis is en in dit verband verwijs ik ook naar het advies van het Comité van de Regio's. Dit proces kan verstoord raken als we op dit moment wijzigingen gaan aanbrengen in de richtsnoeren. Ik wijs erop dat een geïntegreerde horizontale aanpak nodig is voor de uitvoering van de Europa 2020-strategie en onderstreep daarom opnieuw dat de instrumenten uit het cohesiebeleid belangrijk zijn voor de Europa 2020-strategie.</p>
    </intervention>
    <intervention id="3-098-000" speaker_id="23894" name="Anna Záborská" is_mep="True" mode="spoken">
      <p sl="sk">Mevrouw de Voorzitter, de vier richtsnoeren van de Raad voor het werkgelegenheidsbeleid zouden moeten blijven gelden in 2011. De richtsnoeren met betrekking tot de verhoging van de kwalificaties zou waarschijnlijk ook zonder ingrijpen van de lidstaten gerealiseerd kunnen worden volgens het principe van vraag en aanbod.</p>
      <p sl="sk">Een dergelijk ingrijpen is nodig om de werkgelegenheid onder vrouwen de verhogen, maar voordat we daartoe overgaan zouden de lidstaten het werk van vrouwen als moeders die voor hun kinderen zorgen, moeten erkennen en de bijdrage die ze daarmee leveren aan het bruto binnenlands product. Laten we geen werk geven aan diegenen die nu al genoeg werk hebben.</p>
      <p sl="sk">De staat zou zich moeten concentreren op de strijd tegen armoede en sociale uitsluiting, want het lukt slechts weinigen om op eigen kracht de armoedekloof te overbruggen.</p>
    </intervention>
    <intervention id="3-099-000" speaker_id="1985" name="Pervenche Berès" is_mep="True" mode="spoken" role="rapporteur">
      <p sl="fr">Mevrouw de Voorzitter, mijnheer de commissaris, misschien kan u voorzitter Barroso zeggen dat we hem graag hadden zien deelnemen aan dit debat, want dit is het eerste debat over de inzet van de jaarlijkse groeianalyse, de hoeksteen van dit Europees semester dat hij zo vurig wenste en dat hij beschouwt als een cruciaal onderdeel om de Europese Unie uit de crisis te helpen.</p>
      <p sl="fr">Misschien kan u hem ook zeggen dat het Europees Parlement onder deze omstandigheden geen gemakkelijke partner zal zijn en dat de Commissie in het pakket voor economische governance meer aandacht zal moeten schenken aan wat het Parlement hierover te zeggen heeft.</p>
      <p sl="fr">Zou u hem tot slot ook kunnen zeggen dat de tenuitvoerlegging van het Verdrag van Lissabon, het hele Verdrag van Lissabon, en met name artikel 9 waarin u gevraagd wordt van het sociale vraagstuk een horizontale kwestie te maken, voor dit Parlement geen dode letter is. Wij verwachten dat er ten volle gebruikt wordt gemaakt van het Verdrag van Lissabon. Er wordt voortdurend gezegd dat we over moeten gaan tot een minimale herziening van het Verdrag en dat we al het potentieel moeten benutten. We hebben soms de indruk dat de jaarlijkse groeianalyse het potentieel uit dat artikel 9 links laat liggen.</p>
      <p sl="fr">Tot slot wil ik u zeggen wat me aan het einde van dit debat opvalt. We hebben soms de indruk dat de Europese Commissie ook na deze crisis blijft denken op basis van de “oude recepten”, met als idee dat het hervormen van de arbeidsmarkt het belangrijkste is. We weten heel goed dat de overheersende gedachte binnen de Europese Commissie, waar u waarschijnlijk geen vertegenwoordiger van bent, luidt dat wanneer men het over hervormingen van de arbeidsmarkt heeft, men het heeft over flexibiliteit, niet eens over flexizekerheid, maar over flexibiliteit.</p>
      <p sl="fr">Nu hebben de afgelopen tien jaar ons zelfs al voor de crisis duidelijk gemaakt dat die denktrant – zolang er maar groei is, zal er werkgelegenheid komen – niet meer volstaat. De echte uitdaging waarvoor we staan, is de werkgelegenheid, zowel voor ons als voor de landen om ons heen.</p>
      <p sl="fr">Wanneer ik nu het debat over het concurrentievermogen beluister, hoor ik een debat dat deze hele voorrang voor werkgelegenheid links laat liggen en dat baart me zorgen.</p>
    </intervention>
    <intervention id="3-100-000" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik wil de leden bedanken voor deze zeer inhoudelijke, geïnspireerde en stimulerende discussie. Ik wil ingaan op alle belangrijke punten die in de vorm van een vraag, een aanmerking of een opmerking aan de orde zijn gekomen over de jaarlijkse groeianalyse, het economisch semester en Europa 2020 in het algemeen.</p>
      <p sl="en">Het belangrijkste is dat we ons een goed beeld vormen van de documenten en de economische situatie in de Europese Unie. De ongemakkelijke waarheid is dat Europa een periode van herstel doormaakt. Afgelopen jaar hadden we al economische groei in de Europese Unie – niet in elke lidstaat trouwens – en daar begint het tweede deel van de ongemakkelijke waarheid. We hebben te maken met een uiterst broos en verdeeld herstel. De Commissie heeft heel goed naar deze situatie gekeken en passend beleid ontwikkeld.</p>
      <p sl="en">We moeten het herstel gaande houden en versterken, en iets doen aan de huidige tweedeling. Dit kan echter alleen maar als we zwakke punten aanpakken die aan het licht zijn gekomen door de crisis in de economische en monetaire unie, wat we zullen doen door de architectuur van het economisch en monetair bestuur in de Europese Unie verder uit te bouwen. Dat is het punt waar de complicaties beginnen, waar het misschien wel inderdaad zo is dat de prioriteiten niet altijd meteen door iedereen worden onderkend.</p>
      <p sl="en">Voor ons is economische groei de absolute prioriteit, en al het andere beleid staat in deze fase in het teken hiervan. We moeten de groei versterken en kracht bijzetten, maar we hebben daarvoor wel meer financiële stabiliteit nodig, die op haar beurt vraagt om begrotingsconsolidatie. Het is onontkoombaar dat begrotingsconsolidatie de komende jaren een belangrijk agendapunt zal blijven in het belang van stabilisatie en samenhang met de verschillende vormen van conjuncturele interventie die de lidstaten de voorgaande jaren tegen de recessie hebben toegepast.</p>
      <p sl="en">We hebben slimme consolidatie nodig, die geen bedreiging vormt voor de economische vraag en die borg staat voor de integriteit van de EU-economie als geheel. Deze lering moeten we trekken. Dit moet beginnen met de stabilisering van de euro. Ik zou me hier ook wel krachtiger kunnen uitdrukken, maar laat ik het bij het volgende houden. We moeten de euro en de economische en monetaire unie stabiliseren. De les die we allemaal moeten leren is dat we daarvoor de economische poot van deze Unie en de economische poot van de beleidscoördinatie op Europees niveau moeten versterken.</p>
      <p sl="en">Ik wil gewoon een vraag stellen en het antwoord daarop even in het midden laten. De vraag is of de versterking van de economische poot van het bestuur kans van slagen heeft zonder een collectieve inspanning op het gebied van de lonen, de afstemming van de loonontwikkeling in de Europese Unie. Als ik zoiets zeg, en als we de suggesties op dit vlak opnemen in de jaarlijkse groeianalyse, wil dat niet zeggen dat we het belang van de sociale dialoog in twijfel trekken – integendeel. We hebben ons lovend uitgelaten over landen met een traditie en cultuur van krachtig sociaal partnerschap. We onderkennen dat zij minder zwaar onder de crisis hebben geleden en vooral op het vlak van human resources lagere verliezen hebben geleden. De werkloosheid is in deze landen lager gebleven. We pleiten voor de versterking van de sociale dialoog in andere lidstaten die zwaarder zijn getroffen en die minder flexibel op de crisis hebben gereageerd dan landen als Duitsland, Nederland en Oostenrijk.</p>
      <p sl="en">We hebben de sociale dialoog ook op Europees niveau geïntensiveerd. Onlangs hielden we een macro-economische dialoog met de sociale partners, en we zullen in maart opnieuw een tripartiet sociaal forum houden om de coördinatie en dialoog met de sociale partners naar een hoger plan te tillen.</p>
      <p sl="en">Ik wijs de suggestie dat de Commissie niets anders doet dan anders, categorisch van de hand. Afgelopen jaar heeft de Commissie een aantal inhoudelijk nieuwe initiatieven geïntroduceerd. We volgen een robuuste agenda voor het Financieel Reglement. Het werk van commissaris Barnier mag niet worden onderschat.</p>
      <p sl="en">Als onderdeel van Europa 2020 hebben we de contouren geschetst van een nieuw concept voor het EU-industriebeleid, dat veel meer betekent voor het concurrentievermogen en de duurzaamheid van de werkgelegenheid in de Europese Unie. We hanteren een innovatieve aanpak om de investeringen te stimuleren en de benodigde financiering te vinden. Een aantal commissarissen heeft zich beziggehouden met de ontwikkeling van innovatieve financiële instrumenten. Het eerste voorbeeld hiervan is een schets voor de ondersteuning van de ontwikkeling van energienetwerken in Europa. Dit is absoluut noodzakelijk voor de ontwikkeling van de energiemarkten en de benodigde infrastructuur die in dit verband van doorslaggevend belang is.</p>
      <p sl="en">We hebben de microfinancieringsfaciliteit geïntroduceerd. Ik bedank het Parlement en de Raad voor de definitieve consensus waardoor dit vorig jaar mogelijk werd. Vorige week nog was ik in Nederland bij de introductie van de eerste door de EU ondersteunde microfinancieringsfaciliteit, en er komen er nog meer aan ter ondersteuning van potentiële ondernemers, die hier wellicht voor kiezen nadat ze de werkloosheid zelf hebben ondervonden: vrouwen die terugkeren op de arbeidsmarkt nadat ze kinderen hebben gekregen, of mensen die al hebben gewerkt maar op zoek zijn naar een nieuwe vorm van ondernemen na hun vijftigste, of zelfs zestigste.</p>
      <p sl="en">Als we het hebben over werkgelegenheidsbeleid – een paar weken terug hadden we een goed voorbeeld hiervan, toen de Raad EPSCO onder het Hongaarse voorzitterschap bijeenkwam in Gödöllő – richten we ons vooral op de vraag hoe we veel werkgelegenheid opleverende doelen moeten stellen, maar ook op de groepen die met de grootste problemen te kampen hebben. Hier moet ik met name jongeren noemen.</p>
      <p sl="en">De jeugdwerkloosheid neemt in sommige lidstaten dramatische vormen aan. Ook hier is er sprake van een divers beeld. Er zijn gelukkig lidstaten met een lage jeugdwerkloosheid, maar het Europees gemiddelde is te hoog. In sommige lidstaten, zoals Spanje en de Oostzeelanden, heeft deze werkloosheid een tragisch peil bereikt. De regeringen zijn zich hiervan bewust en er is een complex geheel van beleidsmaatregelen, van onderwijs tot arbeidsvoorzieningsdiensten en andere soorten maatregelen, nodig. Maar jongeren vormen niet de enige probleemgroep. Het is waar dat we meer moeten doen aan de werkgelegenheid voor oudere werknemers. Daarom hebben we 2012 aangewezen als Europees Jaar voor actief ouder worden.</p>
      <p sl="en">Voor wat betreft de institutionele vragen over de werkgelegenheidsrichtsnoeren – die mijns inziens centraal blijven staan bij ons en zowel een leidraad als inhoud bieden – is er een duidelijke rol voor het Europees Parlement weggelegd krachtens artikel 148 van het Verdrag. De werkgelegenheidrichtsnoeren moeten worden vernieuwd. Dit staat gelijk aan de bevestiging dat we in elk geval willen dat ze tot 2014 doorlopen; ze moeten niet ingrijpend worden gewijzigd of worden overruled door jaarlijkse groeianalyses. De richtsnoeren geven de richting aan voor de lange termijn, terwijl de groeianalyse een jaarlijkse activiteit is die betrekking heeft op de inhoud. Maar het is inderdaad juist dat de nationale hervormingsprogramma’s cruciaal zijn en dat de Commissie haar activiteiten in dit verband zeer ernstig neemt in de context van Europa 2020. Het Parlement zal op verschillende manieren bij de discussies worden betrokken. Ik noem hier bijvoorbeeld de onderhandelingen over het meerjarig financieel kader. Ook de EU-begroting moet een afspiegeling zijn van de prioriteiten voor 2020, en we zullen het Parlement op de hoogte houden van de voorbereiding van het nationale hervormingsprogramma naarmate de landspecifieke aanbevelingen vorm krijgen.</p>
      <p sl="en">Het is duidelijk dat er in dit vroege stadium bezorgdheid bestaat over de toekomst van Europa 2020. In zekere zin hangt boven Europa 2020 een donkere schaduw: die van de strategie van Lissabon. Ik heb in dit Huis vaak de gelegenheid gehad om uiteen te zetten waarom wij denken dat Europa 2020 een veel grotere kans van slagen heeft, namelijk door de specifiekere, meer concrete doelstellingen en beter gerichte verslaglegging en uitvoering.</p>
      <p sl="en">Alleen de Commissie kan de samenhang tussen deze initiatieven bewaken. We houden een aantal ballen tegelijk in de lucht en moeten ervoor zorgen dat geen enkele daarvan de grond raakt bij het voeren van het economisch beleid: Europa 2020, economisch bestuur, de interne markt en het cohesiebeleid. Aan geen enkel van deze beleidsterreinen mag afbreuk worden gedaan tijdens deze inspanningen. Al dit beleid moet zonder enige concessie worden uitgevoerd, met betrokkenheid van alle 27 lidstaten. De Commissie is absoluut tegen een Europa van twee snelheden. We moeten ervoor zorgen dat het ongelijke herstel van dit moment de komende tijd niet ontaardt in politieke verdeeldheid.</p>
    </intervention>
    <intervention id="3-101-000" speaker_id="photo_generic" name="János Martonyi" is_mep="True" mode="spoken">
      <p sl="en">fungerend voorzitter van de Raad . − Mevrouw de Voorzitter, allereerst wil ik u allen bedanken voor het zeer constructieve en nuttige debat. Ik wil in het bijzonder mevrouw Berès bedanken voor haar uitstekende verslag en haar uiterst belangrijke opmerkingen en kritische kanttekeningen.</p>
      <p sl="en">Of het nu gaat om de crisis of om het herstel, we kunnen weliswaar verschillend tegen de realiteit aankijken, zoals mevrouw Danuta Hübner zei, maar ik denk dat we het allemaal over één punt eens zijn, namelijk dat niemand geïnteresseerd is in herstel zonder banen. We streven allemaal naar een evenwicht tussen begrotingsconsolidatie aan de ene kant en groei en banen aan de andere kant. Begrotingsdiscipline en meer werkgelegenheid moeten inderdaad hand in hand gaan.</p>
      <p sl="en">Op een wat algemener vlak, dat van de economische problematiek, weten we allemaal dat we nu een brede aanpak hebben, een breed 'pakket' of 'Gesamtpaket ', zoals sommigen het noemen, waarvan de meeste aspecten zojuist al zijn genoemd door commissaris Andor. Wat het voorzitterschap betreft wil ik nogmaals onderstrepen dat we ons moeten focussen op twee van die aspecten. Het eerste is zonder enige twijfel de tenuitvoerlegging en toepassing van het Europees semester. Dit is de eerste keer, de eerste oefening. Die zal van grote invloed zijn op de verdere ontwikkeling van het gehele Europese integratieproces.</p>
      <p sl="en">Ik wil even twee punten aanstippen. Omdat we met een strakke planning zitten moet iedereen zich aan de deadlines houden, en de kerndoelstellingen moeten worden gehaald. We moeten al het mogelijke doen om ervoor te zorgen dat ook de algemene deadlines worden gehaald door de bijdragen van de lidstaten zelf op het gebied van werkgelegenheid, innovatie en energie.</p>
      <p sl="en">Over energie gesproken, op 4 februari vond er een zeer geslaagde bijeenkomst van de Europese Raad plaats. Voor velen van ons was dat een soort doorbraak, zowel voor de totstandbrenging van de geïntegreerde energiemarkt als op het vlak van energie-efficiëntie. Er werden ook belangrijke besluiten genomen over de externe aspecten van het gemeenschappelijk energiebeleid.</p>
      <p sl="en">En het tweede, maar niet minder belangrijke punt dat ik wil noemen is de armoedebestrijding, de strijd voor sociale insluiting. In dit verband wil ik u feliciteren met de resolutie die u onlangs heeft aangenomen over de integratie van Roma. Mijn bijzondere gelukwensen en dank wil ik overbrengen aan Lívia Járóka, die een beslissende rol heeft gespeeld bij het opstellen van het verslag en het aannemen van deze uiterst belangrijke resolutie, die ons zeer goed van pas zal komen bij het werken aan en afronden van de Europese kaderstrategie voor de integratie van Roma.</p>
      <p sl="en">Het tweede aspect waar we ons speciaal op willen richten, is dat van de zes wetsteksten. Op dit punt wil ik Sylvie Goulard geruststellen en verzekeren dat we niet alleen maar naar het Parlement willen luisteren. We willen én moeten namelijk toewerken naar een akkoord met het Parlement in het kader van de gewone wetgevingsprocedure. We zullen alles in het werk moeten stellen om vaart te zetten achter deze procedure en haar voor het einde van het Hongaarse voorzitterschap af te ronden.</p>
      <p sl="en">Ik wil verder niet ingaan op de andere onderdelen van het brede pakket, maar nog wel één ding benadrukken. De Raad wil op geen enkele manier ook maar iets afdoen aan de communautaire methode, en we maken wat dit betreft geen enkel voorbehoud. Zoals we al zo vaak hebben gezegd, zijn er veel dingen veranderd door het Verdrag van Lissabon. Qua bevoegdheden hebben er belangrijke verschuivingen plaatsgevonden. Dat weten we allemaal. Maar het Verdrag van Lissabon heeft niets veranderd aan de kern van het Europese bouwwerk, de communautaire methode. Daar zullen we ons strikt aan houden. Uiteraard moeten we te allen tijde handelen overeenkomstig het Verdrag. Ik noem hier slechts het feit dat u, bij zorgvuldige lezing van de conclusies van de Europese Raad van 4 februari, zult zien dat alles in overeenstemming met het Verdrag moet gebeuren.</p>
      <p sl="en">Mijn laatste opmerking is kort en gaat over geld. Zoals Lena Ek zei is er voor beleid geld en financiering nodig. Daar ben ik het helemaal mee eens. Maar we weten heel goed dat de aanpak van lidstaat tot lidstaat verschilt. Ik wil hier en nu één ding benadrukken vanuit de invalshoek van het voorzitterschap: laten we het vooral eerst over de inhoud hebben en daarna pas over de cijfers, het geld en de middelen. Het debat zal lang zijn. We gaan zeer nuttige, richtinggevende debatten voeren over het cohesiebeleid, het energiebeleid, de landbouw enzovoort, maar zoals het gezegde luidt:</p>
      <p sl="fr">Je moet het paard niet achter de wagen spannen”.</p>
      <p sl="en">Dus al met al willen we al deze debatten echt vooruithelpen en dan pas tot het echte debat komen, het finale debat over de middelen. Ik wil u allen nogmaals van harte gelukwensen en u hartelijk danken voor de input die we mochten ontvangen.</p>
    </intervention>
    <intervention id="3-104-000" speaker_id="4482" name="De Voorzitter" is_mep="True" mode="spoken">
      <p sl="nl">Er zijn zes ontwerpresoluties over Europa 2020 ingediend en er is één ontwerpresolutie over het werkgelegenheidsbeleid van de lidstaten ingediend, alle overeenkomstig artikel 110, lid 2, van het Reglement .</p>
      <p sl="nl">Het debat is gesloten.</p>
      <p sl="nl">De stemming vindt morgen, donderdag 17 februari, om 12.00 uur plaats.</p>
    </intervention>
    <intervention id="3-105-000" speaker_id="33775" name="Jean-Pierre Audy" is_mep="True" mode="spoken">
      <p sl="fr">Mevrouw de Voorzitter, mijnheer de minister verwijst terecht naar het in acht nemen van het Verdrag en hij benadrukte dat er op 4 februari een Europese Raad heeft plaatsgevonden. Overeenkomstig artikel 15 van het Verdrag over de Europese Unie zou ik graag weten wanneer de voorzitter van de Europese Raad voor het Europees Parlement rekenschap komt afleggen over de Europese Raad van 4 februari, want ik geloof dat hij deze vergaderperiode niet komt.</p>
    </intervention>
    <intervention id="3-106-000" speaker_id="4482" name="De Voorzitter" is_mep="True" mode="spoken">
      <p sl="nl">Wij hebben nota genomen van uw opmerking. Hartelijk dank.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-108-000" speaker_id="96823" name="Petru Constantin Luhan" is_mep="True" mode="written">
      <p sl="ro">Ik wil hierbij opnieuw onderstrepen dat het uiterst belangrijk is om alle technische aspecten van het initiatief “Jeugd in beweging” zo snel mogelijk af te ronden, want meer dan 100 miljoen jongeren in de Europese Unie staan te springen om de noodzakelijke middelen en gepaste instrumenten om een bijdrage te kunnen leveren aan de doelstellingen die wij ons gesteld hebben voor 2020. Ik ben ingenomen met het feit dat met het programma voor levenslang leren en de opname van jongeren in een dergelijk programma uiteindelijk wordt beoogd om slimme en duurzame groei te bevorderen en de volwassenen van de toekomst een gezond leven te bieden.</p>
      <p sl="ro">Door hoogstaand onderwijs te bieden en door met allerhande maatregelen de betrokkenheid van jongeren in onderzoeks- en ontwikkelingsactiviteiten te bevorderen, kunnen we ervoor zorgen dat de inspanningen om het economisch concurrentievermogen te versterken daadwerkelijk een succes worden. Er kunnen nieuwe activiteiten worden ontwikkeld, telkens met het creatieve potentieel van jongeren in het achterhoofd. Bovendien kan er door het bieden van mogelijkheden tot het opdoen van werkervaring in combinatie met hoogstaande scholing, voor worden gezorgd dat jongeren veel meer kansen krijgen om te integreren in de arbeidsmarkt. Daarvoor is het nodig dat we zo snel mogelijk alle technische details van dit initiatief te weten komen, om zo de activiteiten die nodig zijn voor een volledige benutting van dit Europees Jaar van het vrijwilligerswerk te kunnen opstarten.</p>
    </intervention>
    <intervention id="3-109-000" speaker_id="96789" name="Joanna Senyszyn" is_mep="True" mode="written">
      <p sl="pl">De kwaliteit van het menselijk kapitaal is van doorslaggevende betekenis voor het slagen van de Europa 2020-strategie. Het principe van gender mainstreaming is cruciaal voor beroepsonderwijs en -opleiding. Het is een onmisbare voorwaarde voor de beroepsontwikkeling van vrouwen op de lange termijn die is aangepast aan de marktbehoeften. Ook kan hierdoor beter gebruik worden gemaakt van het potentieel van vrouwen en komt er meer werkgelegenheid voor vrouwen in niet-traditionele beroepen, in sectoren van de economie met een lage CO2 -emissie en in hogere en besluitvormende functies. Ik roep op om beroepsonderwijs en -opleiding aan te passen aan de behoeften van vrouwen en om het aandeel van vrouwen te verhogen, omdat in deze vorm van onderwijs op dit moment geen rekening gehouden wordt met de behoeften en economisch-maatschappelijke omstandigheden van vrouwen. Hierdoor ervaren vrouwen aanzienlijk meer problemen dan mannen wanneer zij zich begeven op de arbeidsmarkt of bij herintreding.</p>
      <p sl="pl">Beroepsonderwijs en -opleiding voor vrouwen moet compleet zijn om effectief te kunnen functioneren. Dit betekent dat hierbij rekening wordt gehouden met de ervaring, levenssituatie en meerdimensionale behoeften van vrouwen op het gebied van onderwijs, inclusief de specifieke behoeften van gehandicapte vrouwen, oudere en arme vrouwen en immigrantes. Flexibele en financieel haalbare toegang tot opleidingen van hoge kwaliteit moet prioriteit krijgen. Verder is het essentieel om werkgevers te stimuleren scholingen te organiseren voor vrouwen die thuis of in kleine bedrijven werken. Het is ook in lijn met de doelstellingen van de Europa 2020-strategie om een effectievere koppeling tussen beroepsonderwijs en de arbeidsmarktbehoeften te bewerkstelligen, zodat nieuwe scholingsmogelijkheden voor vrouwen op het gebied van wetenschap, wiskunde en techniek worden gecreëerd.</p>
    </intervention>
    <intervention id="3-110-000" speaker_id="38595" name="Rovana Plumb" is_mep="True" mode="written">
      <p sl="en">De Europa 2020-strategie is bedoeld om Europa te helpen zich te herstellen van de crisis en er sterker uit te voorschijn te komen, en wel door middel van het creëren van banen en slimme, duurzame en inclusieve groei op basis van vijf EU-kerndoelstellingen voor de bevordering van werkgelegenheid. Stevige sociale beschermingsregelingen, investeringen in actief arbeidsmarktbeleid en onderwijs- en opleidingsmogelijkheden voor iedereen zijn essentieel om de werkloosheid te verminderen en uitsluiting op lange termijn tegen te gaan. Flexizekerheid is geen optie in lidstaten waarvan de mogelijkheden tot versteviging van hun sociale beschermingsstelsels gering zijn als gevolg van budgettaire beperkingen en macro-economische onevenwichtigheden, zoals in Roemenië, en ik ben van mening dat de segmentering van de arbeidsmarkt moet worden teruggedrongen door werknemers – ongeacht het type arbeidsovereenkomst waaronder zij vallen – adequate bescherming te bieden. Eventuele hervormingen van de arbeidsmarkt moeten worden doorgevoerd door via overeenkomsten met de sociale partners op nationaal en EU-niveau een hoge mate van sociale consensus te bereiken. Een wetgevingsagenda is essentieel om de bestaande salarisverschillen tussen vrouwen en mannen jaarlijks met 1 procent te verkleinen om tegen 2020 de nagestreefde reductie van 10 procent te kunnen bereiken. De Europa 2020-strategie moet ook het terugdringen van armoede onder vrouwen in de EU als doelstelling omvatten, aangezien 17 procent van de vrouwen als arm worden beschouwd, waarbij het meestal gaat om alleenstaande moeders, immigranten en oudere vrouwen.</p>
    </intervention>
    <intervention id="3-111-000" speaker_id="36281" name="Silvia-Adriana Ţicău" is_mep="True" mode="written">
      <p sl="ro">De Europa 2020-strategie dient te worden ondersteund door het financiële kader voor 2014 tot en met 2020. Vervoer, energie en communicatie vormen de ruggengraat van de Europese economie. Door hierin te investeren, kunnen we banen scheppen en zorgen voor economische en sociale ontwikkeling. Het Europees industriebeleid vormt een cruciaal onderdeel van de Europa 2020-strategie. Door te zorgen voor industriële groei en de schepping van banen in heel de Europese Unie kunnen we ervoor zorgen dat de EU kan concurreren op de wereldmarkten.</p>
      <p sl="ro">In de afgelopen tientallen jaren is er, ingegeven door een koortsachtige jacht op winsten, industriële productie naar derde landen met lage productiekosten verhuisd. Dat heeft aanzienlijk veel banen gekost. Een sterk cohesiebeleid voorzien van afdoende financiële middelen en zonder uitzondering gericht op alle Europese regio's, dient een belangrijk aanvullend element te vormen voor de Europa 2020-strategie. Alleen met een dergelijke horizontale aanpak komen de doelstellingen van het Europa 2020-kader binnen handbereik. Alleen met een dergelijke horizontale aanpak kan worden gezorgd voor sociale, economische en territoriale cohesie. Een goede illustratie daarvan is de EU-strategie voor de Donauregio, een strategie die zal bijdragen tot zowel welvaart, economische en sociale ontwikkeling, als veiligheid in deze regio. Aangezien de Europese burger nog wel het allermeest inzit over de vraag of hij morgen nog wel werk heeft, denk ik dat de Europa 2020-strategie alleen een succes kan worden als gezorgd wordt voor een sociaal Europa.</p>
    </intervention>
    <intervention id="3-112-000" speaker_id="97125" name="Frédéric Daerden" is_mep="True" mode="written">
      <p sl="fr">De Europa 2020-strategie is ambitieus, vooral op het gebied van werkgelegenheid, en de tenuitvoerlegging van de werkgelegenheidsrichtsnoeren draagt bij tot de verwezenlijking van die strategie. De doelstellingen ervan zijn van fundamenteel belang, vooral om de pensioenen financierbaar te houden en om een Europees sociaal model op te bouwen dat gebaseerd is op welzijn. De mogelijke bouwstenen van de grondslag van dat model zijn op de helling gezet door de voorstellen van mevrouw Merkel en de heer Sarkozy. Een van de voorstellen voor het competitiviteitspact is namelijk het afschaffen van de automatische aanpassing van lonen aan de inflatie. Met als argument dat door die afschaffing de concurrentiekracht vergroot wordt en daarmee de werkgelegenheid. Niets bewijst dat die redenering automatisch opgaat. Het afschaffen van de automatische indexering zou in sommige gevallen zelfs de inflatie kunnen aanwakkeren, iets wat niemand wil. Er bestaan nog andere middelen om voor werkgelegenheid te vechten, zoals strategisch investeringen of opleidingen in de sectoren van de toekomst. De indexering van lonen en de uitkeringen is een door sommige landen goed begrepen instrument om het risico op armoede onder werknemers te verminderen, iets wat steeds meer voorkomt in Europa. Daarmee kunnen we dan een andere doelstelling van de Unie voor 2020 halen: 20 miljoen armen minder.</p>
    </intervention>
    <intervention id="3-113-000" speaker_id="96706" name="João Ferreira" is_mep="True" mode="written">
      <p sl="pt">We zien nu de ware agenda van de Europa 2020-strategie. De laatste Europese Raad heeft het bevestigd. Meer liberaliseringen, marktwerking in nog meer sectoren, flexibilisering van de arbeidsmarkt en ongekende aanvallen op lonen en sociale rechten. De instrumenten voor de uitvoering van deze agenda zijn vastgesteld: het zogenaamde “economisch bestuur” en het recente competitiviteitspact, ons opgelegd door Duitsland en Frankrijk. In de praktijk betekent dit, dat ze de maatregelen die de Europese Unie en het IMF aan verschillende lidstaten hebben opgelegd onder de noemer van ‘steunmaatregelen’ overal als regel willen opleggen, met desastreuze gevolgen op sociaal en economisch gebied. Het uitvoeren van de nu voorgestelde maatregelen verhult de ware oorzaken van de moeilijke economische en sociale situatie in landen als Portugal. Erger nog, het zal ernstige gevolgen hebben voor die landen en voor de levensomstandigheden van de burgers van die landen. We hebben hier van doen met een zeer ernstige aanval op de rechten van werknemers en burgers van Europa die de vorm begint aan te nemen van een wraakzuchtige kruistocht tegen arbeidsrechten en sociale rechten. Daarbij wordt gepoogd deze rechten uit te kleden, door aanvallen op de lonen, verhoging van de pensioengerechtigde leeftijd en opheffing van de restricties op het vrije verkeer van werknemers in de EU. Dit kan ertoe leiden dat arbeid in de EU nog minder waard wordt en dat er nog meer flexibilisering komt binnen het arbeidsrecht.</p>
    </intervention>
    <intervention id="3-114-000" speaker_id="96781" name="Danuta Jazłowiecka" is_mep="True" mode="written">
      <p sl="pl">Er is een jaar verstreken sinds de Europa 2020-strategie is aangenomen en de tijd is aangebroken om de eerste conclusies te trekken. De strategie is destijds met de nodige scepsis begroet vanwege de complete mislukking van de Lissabonstrategie. In vele commentaren is de verwachting geuit dat ook deze strategie weer een leeg document zou blijken te zijn, vol doelstellingen die even nobel als onrealistisch zijn. Wie herinnert zich niet het fundamentele uitgangspunt van de Lissabonstrategie dat de EU in 2010 de meest concurrerende economie ter wereld zou zijn? En waar staan we nu? Door de grote economische crisis en de begrotingscrises in de eurozone vecht de EU om te overleven en niet om de positie van economisch wereldleider.</p>
      <p sl="pl">Is de Europa 2020-strategie ook gedoemd te mislukken? Veel factoren wijzen hierop. In plaats van te bedenken hoe we een economie kunnen creëren die is gebaseerd op kennis en innovatie, of hoe we sociale uitsluiting kunnen voorkomen, discussiëren we over de mate waarin de financiering in de EU-begroting moet worden beperkt. Het wordt steeds duidelijker dat de politieke wil ontbreekt om daadwerkelijk de door de Commissie voorgestelde strategie aan te pakken. Het ziet er naar uit dat actuele problemen voor de zoveelste keer de langetermijnvisie op de ontwikkeling van de EU overschaduwen. Als de Gemeenschap haar positie in de wereldeconomie wil behouden, om niet alleen te kunnen concurreren met de VS en China, maar ook met Brazilië en India, dan moet zij langetermijndoelstellingen vaststellen en consequent werken aan hun realisatie. Het plan is er, we hoeven slechts te zorgen voor consequente uitvoering.</p>
    </intervention>
    <intervention id="3-115-000" speaker_id="96829" name="Ádám Kósa" is_mep="True" mode="written">
      <p sl="hu">Ten tijde van de formulering van de Europa 2020-strategie ging die al verder dan de strategie van Lissabon, maar bovendien moest ze worden aangepast aan de crisisperiode. Meer nog, nu moet in dit kader worden nagedacht over economische governance en de redding van de euro. De nieuwe lidstaten moeten ervoor zorgen dat ze voldoende bewegingsvrijheid en competitiviteit bewaren om de structurele problemen en werkgelegenheidsproblemen op te lossen. Die zijn er gekomen na de verandering van het regime in Oost-Europa. Door verkeerde beslissingen en verwaarlozing door de regering in het verleden moeten we ook naar de gezinssituaties kijken: de arbeidsmarkt bestaat niet enkel uit werkgevers en werknemers, maar ook uit families van verschillende generaties met een hechte of minder hechte band. Die vormen de basis van de maatschappij en zijn een belangrijk element voor de toekomst. Als generaties nauwer zouden samenwerken, kan dat een boost geven aan de werkgelegenheid (bijvoorbeeld tewerkstelling van jonge moeders, steun aan mensen met beperkingen in hun zoektocht naar een baan, de mobilisering van ouderen, zelfs in de burgerlijke sector). Planning (woningen) zou ook een hulpmiddel kunnen zijn om financiële problemen van individuen of gezinnen te vermijden, net als faillissementen. Door hoge betalingen worden gezinnen immers vaak de grijze economie ingedreven. Het kan niet langer gaan zoals voorheen. Er is een nieuwe manier van benaderen nodig, vermits de oude formules niet langer voldoen. Ook de Europese Unie moet dat beseffen. De EU moet oplossingen steunen die misschien momenteel ongewoon lijken.</p>
    </intervention>
    <intervention id="3-116-000" speaker_id="23805" name="Zita Gurmai" is_mep="True" mode="written">
      <p sl="en">De Europa 2020-strategie is een van de belangrijkste projecten die we hebben opgezet, en toch is er geen garantie voor succes. Gendergelijkheid moet deel uitmaken van alle doelstellingen, vlaggenschipinitiatieven en nationale hervormingen – en vrouwen moeten een thema zijn op alle beleidsterreinen. De open coördinatiemethode is een zwak middel om gemeenschappelijke doelen te verwezenlijken, er zullen alleen resultaten komen als er echte betrokkenheid is!</p>
      <p sl="en">De werkgelegenheidsdoelstellingen van de Europa 2020-strategie roepen op tot meer werkgelegenheid voor vrouwen. Dit, het kunnen combineren van werk en gezin en het uitbannen van genderstereotypen op de arbeidsmarkt zijn een must. Er moeten meer vrouwen participeren in beroepsopleidingen, de wetenschap en sectoren van onderwijs die tot nu toe beschouwd werden als 'mannelijk'. We moeten een eind maken aan de op gender gebaseerde segregatie van de arbeidsmarkt, vooral waar het gaat om de nieuwe groene banen.</p>
      <p sl="en">De volledige integratie van vrouwen in het arbeidsproces is een manier om een eind te maken aan de demografische crisis. Alle studies laten zien dat vrouwen gemakkelijker aan kinderen beginnen als we zeker en behoorlijk werk bieden, middelen en methoden aanreiken om werk en gezin te combineren en erin slagen om mannen meer huishoudelijke taken te laten verrichten.</p>
    </intervention>
    <intervention id="3-117-000" speaker_id="96785" name="Lena Kolarska-Bobińska" is_mep="True" mode="written">
      <p sl="en">De Europa 2020-strategie gaat over economische groei en werkgelegenheid. We mogen niet vergeten dat een intelligent energiesysteem zowel op milieu- als werkgelegenheidgebied de toekomst heeft. Met zo’n systeem kunnen we economische groei loskoppelen van het energiegebruik. Zo kunnen we meer produceren met dezelfde of minder energie en duizenden banen scheppen waarvoor outsourcing niet mogelijk is. We moeten ervoor zorgen dat slimme energie geen droom blijft. We werken op dit moment aan een compleet nieuwe energie-infrastructuur in Europa. We moeten ervoor zorgen dat dit de kloof tussen West- en Midden-Europa op het vlak van duurzame werkgelegenheid verkleint. Een Europa van twee snelheden op energiegebied zal de energiearmoede en –inefficiëntie niet oplossen. We moeten de helpende hand reiken aan de regio’s die achterlopen, ook al is dat in de economische realiteit van nu geen gemakkelijke opgave. We hebben een intelligent energiesysteem nodig voor alle Europese burgers tegelijk. We moeten voorkomen dat er een stapsgewijs systeem komt waarbij sommige burgers pas vijftig jaar na andere iets van een toekomst zien. Kortom: we hebben slimme-energiebanen nodig voor alle Europeanen, niet alleen voor degenen die die ook al gekregen zouden hebben zonder Europa.</p>
    </intervention>
    <intervention id="3-117-002" speaker_id="96999" name="Alexander Mirsky" is_mep="True" mode="written">
      <p sl="en">Direct na de toetreding van Letland tot de EU besloot de Letse regering dat het voor de allocatie van gelden uit de EU-fondsen volstond om het land tot één regio te verklaren (Polen is verdeeld in 16 regio’s).</p>
      <p sl="en">Als gevolg daarvan behoort een van de vier regio’s van Letland, Latgale, nog altijd tot een van de minst beschermde regio’s in Europa. De inzet van fondsen in Latgale is vele malen minder efficiënt dan in Letland als geheel. De arbeidsmarkt van Latgale is daar een goed voorbeeld van; de werkloosheid ligt er tussen de 20 en 25 procent, dit in tegenstelling tot de werkloosheid in de hoofdstad van Letland, Riga, van 8 tot 9 procent. De bevolking van steden als Livani, Preili, Kraslava, Ludza, Aglona en Dagda hebben nul en generlei toegang tot Europese werkgelegenheidsprogramma’s.</p>
      <p sl="en">In plaats van de industriële en andere productie in Latgale op poten te zetten en te ontwikkelen, blijft de Letse regering de belastingen maar verhogen, met het massale faillissement van kleine en middelgrote ondernemingen aldaar als rampzalig gevolg. Om sociale spanningen onder de inwoners van Latgale in de hand te houden worden de mensen daar afgekocht met een maandelijks bedrag van LVL 100,-.</p>
      <p sl="en">Het beleid van de Letse regering heeft geleid tot de emigratie van meer dan 150 000 werknemers. Ik wil de Europese Commissie oproepen onmiddellijk in deze situatie in te grijpen. Er dient met drang een kader voor de werkgelegenheid te worden opgesteld voor perifere EU-regio’s als Latgale.</p>
    </intervention>
    <intervention id="3-118-500" speaker_id="photo_generic" name="De Voorzitter" is_mep="True" mode="spoken">
      <p sl="nl">Wij gaan nu over tot de stemming.</p>
      <a text="(Uitslagen betreffende de stemmingen: zie notulen)"/>
    </intervention>
  </section>
  <section id="creitem6" title="6. Stemmingen">
    <intervention id="3-120-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Aan de orde is het verslag (A7-0148/2010) van Marisa Matias, namens de Commissie milieubeheer, volksgezondheid en voedselveiligheid, over het voorstel voor een richtlijn van het Europees Parlement en de Raad tot wijziging van Richtlijn 2001/83/EG om te verhinderen dat geneesmiddelen die qua identiteit, geschiedenis of oorsprong vervalst zijn, in de legale distributieketen belanden [COM(2008)0668 - C6-0513/2008 - 2008/0261(COD) ].</p>
    </intervention>
  </section>
  <section id="creitem7" title="6.1. Vervalste geneesmiddelen (A7-0148/2010, Marisa Matias) (stemming)"/>
  <section id="creitem8" title="6.2. Praktische aspecten van de herziening van de EU-instrumenten voor de ondersteuning van de financiering van kmo’s in de volgende programmeringsperiode (B7-0096/2011&#10;) (stemming)"/>
  <section id="creitem9" title="6.3. Adequate, houdbare en zekere Europese pensioenstelsels (A7-0025/2011, Ria Oomen-Ruijten) (stemming)"/>
  <section id="creitem10" title="6.4. Voortgangsverslag 2010 Kroatië (B7-0094/2011&#10;) (stemming)">
    <intervention id="3-126-000" speaker_id="96662" name="Franziska Katharina Brantner" is_mep="True" mode="spoken">
      <p sl="en">Mijnheer de Voorzitter, ik trek ten aanzien van de volgende twee amendementen, ons amendement 8 in.</p>
      <p sl="en">In ruil daarvoor hebben wij, zoals besproken met de rapporteur, de heer Swoboda, alsook met de schaduwrapporteurs een mondeling amendement op amendement 7, en wel als volgt: “teneinde de resterende tekortkomingen met betrekking tot de vervolging van oorlogsmisdaden in het land zelf …” en dan verder zoals amendement 7 van de heer Swoboda.</p>
    </intervention>
  </section>
  <section id="creitem11" title="7. Stemverklaringen">
    <intervention id="3-131-000" speaker_id="96816" name="Giovanni La Via" is_mep="True" mode="spoken">
      <p sl="it">Mijnheer de Voorzitter, ik steun het compromis dat bereikt is ten aanzien van het voorstel voor een richtlijn, omdat ik het, ondanks enkele minpunten, een goede tekst vindt waarmee de patiënten beschermd worden tegen de grote risico's van het gebruik van vervalste geneesmiddelen. In de loop der jaren is het aantal vervalste geneesmiddelen enorm toegenomen en volgens de meest recente schattingen worden er in Europa ongeveer anderhalf miljoen geneesmiddelen illegaal verkocht, voornamelijk via het internet.</p>
      <p sl="it">Deze geneesmiddelen vormen een ernstige bedreiging voor de Europese patiënt en de Europese producenten. De bescherming van de volksgezondheid en de burgers staat op het spel. De burgers moeten de garantie hebben dat de lidstaten strikte veiligheidsmaatregelen en doeltreffende sancties toepassen. Met de stemming van vandaag worden effectieve, flexibele regels vastgesteld en zal de georganiseerde misdaad worden aangepakt.</p>
      <p sl="it">Om te begrijpen dat de sector veiliger moet worden, volstaat het om te zeggen dat er in 2008 zo'n 34 miljoen illegale geneesmiddelen in beslag zijn genomen. We hadden misschien wat verder mogen gaan op het gebied van de opspoorbaarheid van geneesmiddelen en werkzame bestanddelen uit derde landen. Toch zetten we vandaag een belangrijke stap.</p>
    </intervention>
    <intervention id="3-132-000" speaker_id="4462" name="Clemente Mastella" is_mep="True" mode="spoken">
      <p sl="it">Mijnheer de Voorzitter, het voorstel van de Commissie om te verhinderen dat vervalste geneesmiddelen in de legale distributieketen belanden, legt de vinger op een probleem dat de Europese burgers steeds meer zorgen baart: de kwaliteit en veiligheid van de geneesmiddelen die zij gebruiken.</p>
      <p sl="it">Daarom is er een nieuwe Europese strategie nodig om de welig tierende verspreiding van vervalste geneesmiddelen te bestrijden, met als tweeledig doel om een oplossing te vinden voor deze steeds grotere bedreiging van de volksgezondheid en om de patiëntveiligheid te waarborgen.</p>
      <p sl="it">Uit de laatste gegevens blijkt dat de door de douane onderschepte hoeveelheden vervalste medicijnen sterk zijn toegenomen, en dat er sprake is van een almaar groeiende en daardoor levensgevaarlijke tendens dat niet langer vooral "life style"-geneesmiddelen worden vervalst, maar ook levensreddende medicijnen, met inbegrip van geneesmiddelen tegen kanker, hartstoornissen, psychiatrische aandoeningen en infecties.</p>
    </intervention>
    <intervention id="3-133-000" speaker_id="28422" name="Alfredo Antoniozzi" is_mep="True" mode="spoken">
      <p sl="it">Mijnheer de Voorzitter, de door de douane onderschepte hoeveelheden vervalste medicijnen zijn in 2007 met 384 procent gestegen ten opzichte van 2005. Daarnaast worden ook levensreddende medicijnen, met inbegrip van geneesmiddelen tegen kanker, hartstoornissen, psychiatrische aandoeningen en infecties, steeds vaker vervalst.</p>
      <p sl="it">Uit deze gegevens blijkt dat er sprake is van een alarmerende situatie, waarbij de patiënten het risico lopen dat hun behandeling mislukt, waarbij hun gezondheid en soms zelfs hun leven op het spel komen te staan. Ik steun het voorstel van de Commissie. Toch wordt in het verslag van mevrouw Matias ook terecht aandacht besteed aan de negatieve aspecten ervan en de punten waarover wij de burgers gerust moeten stellen.</p>
      <p sl="it">Ik wil benadrukken dat het voorstel van de Commissie niet duidelijk genoeg definieert wat vervalste geneesmiddelen, werkzame bestanddelen en hulpstoffen zijn, wat ook geldt voor de definities van de diverse spelers in de distributieketen, waarvan de rol en de verantwoordelijkheden opgehelderd moeten worden.</p>
      <p sl="it">De sancties die de Commissie voorstelt, volstaan niet. Bovenal wordt in het voorstel geen rekening gehouden met de internetverkoop. Internet is een van de belangrijkste routes waarlangs vervalste medicijnen op de Europese markt belanden.</p>
    </intervention>
    <intervention id="3-134-000" speaker_id="41007" name="Iva Zanicchi" is_mep="True" mode="spoken">
      <p sl="it">Mijnheer de Voorzitter, ik heb voor het verslag van mevrouw Matias gestemd, daar de introductie van vervalste geneesmiddelen in de legale distributieketen een bedreiging vormt voor het gehele Europese medicijnensysteem omdat daardoor het vertrouwen van de burgers in de kwaliteit van de bij apotheken en andere officiële verkooppunten verkrijgbare geneesmiddelen wordt ondermijnd.</p>
      <p sl="it">De geleidelijke toename van het aantal vervalste geneesmiddelen moet in heel Europa een halt worden toegeroepen om de volksgezondheid te beschermen en te waarborgen. Geneesmiddelenvervalsingen kunnen minderwaardige, helemaal geen of verkeerd gedoseerde werkzame ingrediënten bevatten.</p>
    </intervention>
    <intervention id="3-135-000" speaker_id="96819" name="Licia Ronzulli" is_mep="True" mode="spoken">
      <p sl="it">Mijnheer de Voorzitter, de officiële gegevens spreken heldere taal: 1 procent van de legaal in de Europese Unie verkochte geneesmiddelen is vervalst. Alsof dat nog niet genoeg is, laten de meest recente onderzoeken zien dat het aantal geneesmiddelenvervalsingen almaar toeneemt en dat de omvang inmiddels een kritiek punt heeft bereikt.</p>
      <p sl="it">Zoals de heer Antoniozzi al heeft aangegeven, is de vervalsing van levensreddende levensmiddelen bijzonder lucratief wanneer zij in India of China worden geproduceerd om vervolgens als Europese producten te worden verkocht. Deze middelen zijn uiterst gevaarlijk en kunnen het leven van de patiënten die er gebruik van maken, in gevaar brengen.</p>
      <p sl="it">Ik heb voor het verslag gestemd om 'nee' te zeggen tegen de ongebreidelde onlineverkoop, aangezien de meeste van deze giftige middelen via het internet illegaal op de Europese geneesmiddelenmarkt worden gebracht. Het Parlement kan met de aanneming van dit verslag eindelijk van zich laten horen doordat hiermee de instrumenten in het leven worden geroepen die nodig zijn om deze regelrechte drugsdealers, deze gewetenloze criminelen, op te sporen en te straffen. Al veel te lang verrijken zij zich over de rug van zieke mensen.</p>
    </intervention>
    <intervention id="3-136-000" speaker_id="21818" name="Paolo Bartolozzi" is_mep="True" mode="spoken">
      <p sl="it">Mijnheer de Voorzitter, vervalste geneesmiddelen worden op internationaal en Europees niveau een steeds groter probleem, zowel door de toename van het aantal vervalste geneesmiddelen als door de vooruitgang die geboekt wordt bij de ontwikkeling ervan. Met het verslag van mevrouw Matias – het resultaat van lange, moeizame onderhandelingen – wordt gepoogd deze uitdagingen het hoofd te bieden.</p>
      <p sl="it">In het verslag, dat wij hebben gesteund, is een regelgevingskader vastgesteld dat, aan de hand van nauwkeurigere, gedetailleerdere definities, ingaat op alle spelers, fases en aspecten van de farmaceutische distributieketen (veiligheid, opspoorbaarheid en verplichtingen voor de distributeurs). Op die manier kon een goed compromis worden bereikt.</p>
      <p sl="it">Dit zijn een paar van de aspecten die onze aandacht behoeven om de belangrijkste doelstelling te kunnen bereiken: strengere regels vaststellen en vervalste geneesmiddelen weren, om op die manier tot een beter en vollediger regelgevingskader te komen waarmee de volksgezondheid kan worden gewaarborgd en de burgers beschermd worden tegen de ernstige gevolgen.</p>
    </intervention>
    <intervention id="3-137-000" speaker_id="23873" name="Sergej Kozlík" is_mep="True" mode="spoken">
      <p sl="sk">Mijnheer de Voorzitter, volgens schattingen is momenteel ongeveer 1 procent van alle geneesmiddelen die in de Europese Unie legaal via apotheken aan de patiënt worden geleverd vervalst. Dat percentage stijgt voortdurend. Het gaat hier om de gezondheid van mensen. Vervalste geneesmiddelen kunnen andere effecten hebben dan de medicijnen die de arts heeft voorgeschreven. Ze kunnen zelfs levensbedreigend zijn.</p>
      <p sl="sk">Vervalsing is een misdaad en er moeten bijzondere straffen aan verbonden zijn. De nieuwe wetgeving waarvoor ik heb gestemd, schept meer beveiligingsmechanismen, zoals sancties voor vervalsers. Er wordt een controlesysteem in vastgelegd ter verbetering van de identificatie van geneesmiddelen, zodat het mogelijk wordt de stromen van geneesmiddelen te volgen van de fabrikant tot aan de consument.</p>
      <p sl="sk">Ook de verkoop van geneesmiddelen over het internet valt binnen het kader van de nieuwe regels. Dat is een van de meest gebruikelijke manieren om vervalste geneesmiddelen op de Europese markt te krijgen.</p>
    </intervention>
    <intervention id="3-138-000" speaker_id="96652" name="Alajos Mészáros" is_mep="True" mode="spoken">
      <p sl="hu">Ik heb ook altijd achter dit verslag gestaan. Mijn collega’s hebben het al vaker vermeld, maar de WHO geeft aan dat er heel wat vervalste geneesmiddelen in omloop zijn binnen de lidstaten van de Europese Unie. Het aantal stijgt onrustwekkend, en daarom moeten wij er alles aan doen om te voorkomen dat ze in de distributieketen komen. Hoewel niet de hele farmaceutische industrie wordt bedreigd, verliezen de mensen toch vertrouwen in de apotheken. Daarbij komt nog dat vervalste producten minderwaardige ingrediënten bevatten. Volgens schattingen zouden er in 2020 42 miljoen doosjes vervalste geneesmiddelen op de markt zijn. Op die manier loopt de Europese economie een zeer groot risico.</p>
      <p sl="hu">De Europese farmaceutische industrie heeft een omzet van 170 miljard per jaar. We moeten voorkomen dat er oneerlijke concurrentie ontstaat door het feit dat buitenlandse producenten geneesmiddelen op de markt brengen waarvan het productieproces niet kan worden gecontroleerd. Ik vind het ook belangrijk dat we de verkoop van geneesmiddelen via het internet aankaarten. Producten waar eigenlijk een doktersvoorschrift voor nodig is, zijn vrij te verkrijgen via het wereldwijde web. Uiteraard is dat de gemakkelijkste manier voor vervalsers om hun producten op de markt te brengen.</p>
    </intervention>
    <intervention id="3-140-000" speaker_id="28365" name="Pier Antonio Panzeri" is_mep="True" mode="spoken">
      <p sl="it">Mijnheer de Voorzitter, ik heb gestemd voor de ontwerpresolutie over de voortgang van de toetreding van Kroatië tot de Europese Unie in het kader van de uitbreiding, omdat ik groot belang hecht aan het in gang zetten van dit proces en aan de stappen die Kroatië gezet heeft.</p>
      <p sl="it">Wij hopen met name dat de uitbreiding uiteindelijk, naast Kroatië, ook betrekking zal hebben op de Westelijke Balkanlanden. Dit is een van de kernpunten van het Europees nabuurschaps- en uitbreidingsbeleid.</p>
      <p sl="it">Ik stem met overtuiging voor het verslag-Swoboda.</p>
    </intervention>
    <intervention id="3-142-000" speaker_id="23894" name="Anna Záborská" is_mep="True" mode="spoken">
      <p sl="fr">Mijnheer de Voorzitter, dat we nu moeten stemmen over een verslag ter bescherming van patiënten tegen vervalste geneesmiddelen, komt deels omdat de door de Europese Commissie gepropageerde liberalisering van de markt de weg heeft vrijgemaakt voor vervalste producten. Gedereguleerde mededinging leidt ertoe dat geneesmiddelen worden vervalst ten voordele van de bedrijven. De consument is daar de dupe van.</p>
      <p sl="fr">Ik heb voor dit verslag gestemd, hoewel ik er niet helemaal van overtuigd ben dat de definitie van een vervalst product goed is. Bovendien is het niet helemaal duidelijk wie bestraft moet worden, wanneer een vervalst geneesmiddel wordt aangetroffen. Maar het is een eerste stap in de goede richting en we zullen over een jaar zien of ons optreden effect heeft gesorteerd.</p>
    </intervention>
    <intervention id="3-143-000" speaker_id="97131" name="Giommaria Uggias" is_mep="True" mode="spoken">
      <p sl="it">Mijnheer de Voorzitter, met de vandaag aangenomen resolutie zijn belangrijke regels vastgesteld voor de bescherming van de consumenten en wordt de verspreiding van vervalste geneesmiddelen beter bestreden. Het gaat om een zeer gevaarlijk fenomeen, dat vaak bestreden werd door de onlineverkoop van geneesmiddelen van twijfelachtige oorsprong aan banden te leggen. Daarnaast zullen we, met het instellen van een aantal garanties, beschikken over strikte regels die gepaard gaan met vergunningen en controles.</p>
      <p sl="it">Toch houdt dit niet in dat de verschillende vormen van gezondheidsbescherming en doktersvoorschriften verdwijnen. Benadrukt moet worden dat de wetgevende macht van de lidstaten niet wordt aangetast en dat de lidstaten het verbod op de onlineverkoop van geneesmiddelen op hun eigen grondgebied in stand kunnen houden of kunnen beperken.</p>
      <p sl="it">Dit geeft de lidstaten de mogelijkheid om de geneesmiddelenwetgeving te verbeteren, maar, mijnheer de Voorzitter, we moeten beseffen dat de burgers geneesmiddelen kunnen bestellen in andere lidstaten en dat deze regelgeving niet mag worden gezien als een kans om de farmaceutische industrie te bevoordelen. We moeten juist voortgaan op de weg van de liberalisering, die de EU heeft ingezet met maatregelen als deze.</p>
    </intervention>
    <intervention id="3-144-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Mijnheer de Voorzitter, we hebben het hier over een richtlijn betreffende vervalste geneesmiddelen. We weten dat na wapens en drugs de farmaceutische industrie de hoogste winsten oplevert en het is dus geen toeval dat criminelen zich richten op de vervalsing van geneesmiddelen om onze medeburgers, patiënten, om de tuin te leiden.</p>
      <p sl="sk">Het komt regelmatig voor dat een geneesmiddel tegen kanker of hartklachten helemaal geen werkzame stof bevat of slechts een fractie van de normale hoeveelheid en dat is een misdaad waarbij de gezondheid en vaak zelfs het leven van de patiënt op het spel worden gezet.</p>
      <p sl="sk">Het is een goede zaak dat we in deze tekst maatregelen hebben aangenomen voor striktere vervolging van criminaliteit op dit gebied en ik ben blij dat Europa een stap heeft gezet in de goede richting. Het is duidelijk dat er zo beter toezicht komt op zowel de internetverkoop als de verkoop via het gebruikelijke systeem van leveranciers waar vaak vervalste geneesmiddelen worden verkocht.</p>
    </intervention>
    <intervention id="3-145-000" speaker_id="1073" name="Cristiana Muscardini" is_mep="True" mode="spoken">
      <p sl="it">Mijnheer de Voorzitter, in de afgelopen jaren is het aantal vervalste geneesmiddelen exponentieel toegenomen, en het is te betreuren dat de Commissie, ondanks het feit dat de verkoop van deze producten tussen 2005 en 2007 met 384 procent is gestegen, pas zo laat maatregelen neemt. Wij zijn absoluut overtuigd door het standpunt van de rapporteur, die heeft geprobeerd de tekst van de Commissie te verbeteren door zich ook te richten op de onlineverkoop van medicijnen.</p>
      <p sl="it">Ik heb de Commissie de afgelopen jaren herhaaldelijk vragen gesteld over dit onderwerp en gewezen op de gevaren, maar ik heb nooit antwoord gekregen en zij heeft nooit maatregelen getroffen. Daarom zijn wij nu blij met de poging van de rapporteur om de tekst te verbeteren, en hopen wij dat de gezondheid van de Europese burgers vanaf nu een prioritair onderwerp is voor de instellingen.</p>
    </intervention>
    <intervention id="3-146-000" speaker_id="97197" name="Alfredo Pallone" is_mep="True" mode="spoken">
      <p sl="it">Mijnheer de Voorzitter, ik heb voor het verslag van mevrouw Matias gestemd omdat het van groot belang is om de veiligheidsnormen te verhogen en doeltreffende, efficiënte en strikte regels vast te stellen om te voorkomen dat vervalste geneesmiddelen in de EU terechtkomen. Dit is een plicht die wij moeten vervullen namens alle Europese burgers, die vaak niet weten dat ze een vervalst geneesmiddel kopen.</p>
      <p sl="it">Ik ben het eens met de basisgedachte van het verslag, waarin plichten worden vastgelegd voor de distributeurs en alle andere operatoren in de keten. Risicovolle producten worden namelijk vaak op de markt gebracht dankzij mazen in de verschillende fasen van de distributieketen. Er moet echter niet alleen gecontroleerd worden op het moment dat producten op de markt worden gebracht. Ook de locaties waar geneesmiddelen en werkzame bestanddelen worden geproduceerd, zouden gecontroleerd moeten worden, met inbegrip van locaties in derde landen.</p>
      <p sl="it">Ik moet echter een zorg met u delen: ik had liever gezien dat de verordening doeltreffender zou zijn door de nationale wetgevingen, ook op het gebied van de onlineverkoop, te harmoniseren, met als doel om de Europese consument volledige bescherming te bieden.</p>
    </intervention>
    <intervention id="3-147-000" speaker_id="97193" name="Antonello Antinoro" is_mep="True" mode="spoken">
      <p sl="it">Mijnheer de Voorzitter, ik heb voor dit verslag gestemd omdat het regelgevingskader dat erin wordt vastgesteld, veel beter is dan dat van de richtlijn uit 2001. In die richtlijn werd de verantwoordelijkheid volledig bij de groothandelaars gelegd en werd zodoende de betrouwbaarheid van de farmaceutische distributieketen absoluut niet gewaarborgd.</p>
      <p sl="it">Met het verslag waarover we vandaag hebben gestemd worden maatregelen geïntroduceerd waarmee farmaceutische producten veiliger worden, zoals de intensievere inspectie van producenten uit derde landen op basis van risicoanalyses. Het wijzigingsvoorstel voorziet voorts in de noodzaak om, in een EU-databank, een lijst bij te houden van gecertificeerde groothandels, oftewel groothandels waarvoor niet enkel door inspectie in de lidstaat vast is komen te staan dat ze overeenkomstig de communautaire wetgeving opereren.</p>
      <p sl="it">Toch hadden we gehoopt op een ambitieuzer resultaat. Ik doel daarbij met name op de introductie van verplichte inspecties van productielocaties van werkzame bestanddelen in derde landen. Deze komen er niet omdat de uitvoeringskosten te hoog zouden zijn. Als deze controles er zouden zijn gekomen, had voorkomen kunnen worden dat opnieuw de Europese bedrijven moeten voldoen aan zeer hoge kwaliteitsnormen, terwijl producenten in andere delen van de wereld profiteren van duidelijk minder strenge regelgevingskaders. Daarom hoop ik dat er in de toekomst verbeteringen kunnen worden geboekt.</p>
    </intervention>
    <intervention id="3-149-000" speaker_id="96887" name="Francesco De Angelis" is_mep="True" mode="spoken">
      <p sl="it">Mijnheer de Voorzitter, in Europa zijn op dit moment meer dan honderd miljoen werknemers direct of indirect afhankelijk van de kleine en middelgrote ondernemingen. Toch verkeren de kleine en middelgrote ondernemingen in een diepe crisis: zij hebben een gebrek aan liquiditeit en gaan gebukt onder bureaucratische en administratieve lasten.</p>
      <p sl="it">Dat is de achterliggende gedachte van deze ontwerpresolutie: het Parlement roept op tot garantieprogramma's voor kredieten en leningen die bestemd zijn voor kleine en middelgrote ondernemingen en roept op tot een krachtig Europees optreden dat meer behelst dan mooie woorden om de nieuwe – en voor velen niet haalbare – eisen van de zakenbanken te bestrijden, vooral met betrekking tot de hogere zekerheidsvereisten en risicopremies.</p>
      <p sl="it">Tot slot ben ik het eens met de noodzaak om de financieringen in het kader van het Kaderprogramma voor concurrentievermogen en innovatie aanzienlijk te verhogen en om opnieuw krachtig en vastberaden in te zetten op vereenvoudiging: stroomlijnen en vereenvoudigen om ervoor te zorgen dat bedrijven die aanspraak willen maken op de fondsen dat kunnen doen zonder gebruik te hoeven maken van peperdure externe adviseurs. Daarom heb ik voor deze resolutie gestemd: de kmo's en de honderd miljoen Europese werknemers in deze sector verlangen het van ons.</p>
    </intervention>
    <intervention id="3-150-000" speaker_id="23873" name="Sergej Kozlík" is_mep="True" mode="spoken">
      <p sl="sk">Mijnheer de Voorzitter, van alle praktische aspecten van de herziening van de EU-instrumenten voor de ondersteuning van de financiering van het midden- en kleinbedrijf wil ik vooral de problemen van externe financiering benadrukken. Het is duidelijk dat een groot aantal kleine en middelgrote ondernemingen afhankelijk blijft van kredieten en leningen. Het is verontrustend dat de bankensector steeds meer garanties en grotere risicotoeslagen eist, wat de financieringsmogelijkheden beperkt en deze bedrijven belemmert in het benutten van mogelijkheden voor de onderneming en de werkgelegenheid.</p>
      <p sl="sk">Ik vind het daarom nodig individuele programma’s op het niveau van de lidstaten te versterken en meer middelen van de Europese Unie en de Europese Investeringsbank beschikbaar te stellen voor de ontwikkeling van innovatieve financieringsinstrumenten. We moeten helpen bij de verdere tenuitvoerlegging van garantie-instrumenten in verband met doorlopende kredieten en, dat wil ik benadrukken, het benutten van financiële instrumenten voor risicospreiding en de verbreiding van instellingen voor microfinanciering.</p>
    </intervention>
    <intervention id="3-151-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Mijnheer de Voorzitter, deze ontwerpresolutie over de steunregeling voor kleine en middelgrote ondernemingen is belangrijk. Soms krijgen we de kritiek dat we alleen praten over de waarde van deze sector voor de productie, voor het genereren van een derde van het bbp in de Europese Unie en voor het scheppen van stabiele banen, zonder dat daar goede steuninstrumenten voor deze bedrijven tegenover staan. Het grootste deel van de EU-fondsen voor ontwikkeling en innovatie komt vanwege de voorwaarden terecht bij grote bedrijven. Dat moet veranderen, omdat kleine en middelgrote ondernemingen niet in staat zijn te voldoen aan de eisen die aan hen worden gesteld.</p>
      <p sl="pl">De crisis heeft de toegang van kleine en middelgrote ondernemingen tot kredieten en leningen ernstig beperkt en de nieuwe bancaire regelgeving kan een nog hogere drempel opwerpen. Ik wijs in dit verband op het aanvaarde Bazel III-pakket over de voorzorgsnormen. Ik acht de toegang tot financiering van bedrijfsontwikkeling, vooral op het gebied van innovatie, van groot belang. We leggen de nadruk op de rol van kleine en middelgrote ondernemingen, vooral als een groep van “sleeping innovators”. De kleine en middelgrote ondernemingen moeten actiever worden op de Europese markt. Dat geeft een impuls aan de economische opleving, schept banen en helpt de doelen uit de Europa 2020-strategie te bereiken.</p>
    </intervention>
    <intervention id="3-152-000" speaker_id="1073" name="Cristiana Muscardini" is_mep="True" mode="spoken">
      <p sl="it">Mijnheer de Voorzitter, het is van belang de beschikbare instrumenten voor ondersteuning van de financiering van kleine en middelgrote ondernemingen te beoordelen en herzien, in het kader van het volgende meerjarig financieringskader als we het herstel van de reële economie in deze en in andere sectoren nieuw leven in willen blazen om de crisis voor eens en voor altijd te boven te komen.</p>
      <p sl="it">Dit vereiste wordt ook opgelegd door de bescherming van de belangen van kleine en middelgrote ondernemingen op het moment dat er – zoals Bazel III voorstelt – hogere kapitaalvereisten voor banken worden vastgesteld en vloeit tevens voort uit de situatie van veel financiële intermediairs die worden afgeschrikt door de administratieve lasten als gevolg van complexe Europese financiële regelgeving; het wordt verder beïnvloed door de moeilijkheden die voortkomen uit de verschillende belasting- en subsidiestelsels en komt voort uit de noodzaak meer consistentie aan te brengen tussen de subsidieprogramma's van de Europese Unie om betere garanties en een evenwichtige balans tussen nationale en EU-subsidieregelingen te creëren.</p>
      <p sl="it">Ik sta daarom achter het voorstel om een onestopshop te creëren voor de verschillende mkb-financieringsinstrumenten van de EU. De vereenvoudiging van aanbestedingen en toegangsprocedures tot markten vormt een belangrijk ondersteuningsmiddel ook al moet hiervoor meer financiering worden vrijgemaakt. Er zijn enorme sommen uitgegeven om roekeloze banken te redden: ik ben van mening dat de investering in 23 miljoen kleine en middelgrote ondernemingen alleen maar van toegevoegde waarde kan zijn.</p>
    </intervention>
    <intervention id="3-153-000" speaker_id="97197" name="Alfredo Pallone" is_mep="True" mode="spoken">
      <p sl="it">Mijnheer de Voorzitter, ik heb voor de ontwerpresolutie gestemd, omdat ik van mening ben dat we een Europese strategie nodig hebben voor mkb-bedrijven die, zoals we allen weten, de ruggengraat vormen van onze economie en ondersteuning en hulp nodig hebben.</p>
      <p sl="it">De volgende financiële programmering van de Europese Unie kan deze overwegingen daarom niet negeren en moet de beschikbare bronnen uitbreiden en diversifiëren. Dit is echter slechts één maatregel en dat is niet voldoende: er zijn er meer nodig. Het is belangrijk om met behulp van een langetermijnstrategie te werken om lapmiddelen of eenmalige maatregelen tegen te gaan – ik verwijs naar de nieuwe financiële regels die de EU aan het voorbereiden is om in te voeren. We moeten ervoor zorgen dat deze nieuwe regelgeving er niet toe leidt dat het lastiger wordt om aan bedrijven te lenen – ik verwijs ook naar Bazel III.</p>
      <p sl="it">Dit is de echte nieuwe uitdaging: het banksysteem in overeenstemming brengen en reguleren en tegelijkertijd voorkomen dat de kosten worden verhaald op bedrijven, burgers en mkb-bedrijven. Er is groei nodig om te helpen bij de rehabilitatie en ondersteuning van de sector, waarbij we onze ideeën in praktijk brengen.</p>
    </intervention>
    <intervention id="3-154-000" speaker_id="28116" name="Marian Harkin" is_mep="True" mode="spoken">
      <p sl="en">Mijnheer de Voorzitter, het is mij een groot genoegen deze resolutie te steunen, maar de moeilijke toegang tot krediet is natuurlijk een van de grootste obstakels voor het mkb. De moeilijke toegang vormt een grote rem op de groei van de werkgelegenheid en de economische groei. Met name in landen die nu verregaande bezuinigingen treffen - zoals mijn eigen land, Ierland - vormt dit een uiterst groot probleem. Ik denk dat hier met onmiddellijke ingang iets aan gedaan moet worden.</p>
      <p sl="en">We moeten de handen op EU-niveau ineenslaan om ervoor te zorgen dat banken bereid en ook in staat zijn het mkb te financieren. Het is inderdaad belangrijk dat banken geherkapitaliseerd worden, maar geherkapitaliseerde banken met een op zijn knieën smekend mkb leiden geheid tot rampspoed.</p>
      <p sl="en">Waar ik echt bang voor ben, is dat we straks met een sterk gekapitaliseerd bankstelsel zitten en de reële economie tegelijkertijd plat ligt. We hebben allemaal de mond vol van groei en inderdaad, dit ís ook echt de enige manier waarop talrijke perifere economieën uit het gapende gat kunnen klimmen waar ze nu al inzitten. Dit is echt een uiterst precaire evenwichtsoefening. Maar verliest u vooral niet uit het oog dat de gezondheid van onze financiële instellingen elke dag weer beter wordt, terwijl het mkb nog altijd op de intensive care ligt.</p>
    </intervention>
    <intervention id="3-156-000" speaker_id="4462" name="Clemente Mastella" is_mep="True" mode="spoken">
      <p sl="it">Mijnheer de Voorzitter, de demografische ontwikkeling die de afgelopen jaren is waargenomen noopt ons ertoe ons te bezinnen over een strategie die zorgt voor nieuwe samenhang en coherentie in de pensioensfeer, teneinde solidariteit tussen de generaties en mensen te bevorderen en daarmee bij te dragen aan een veilige en adequate inkomensvoorziening na pensionering.</p>
      <p sl="it">Ik ben het eens met de opmerking van de rapporteur dat er enorme verschillen bestaan tussen de pensioensystemen in Europa die zwaar hebben geleden onder de hevige financiële en economische crisis met een toenemende werkloosheid, een teruglopende groei, lagere beleggingsrendementen en een hogere overheidsschuld. Pensioenfondsen hebben het moeilijker om te voorzien in adequate pensioenen of soms het naleven van de afspraken.</p>
      <p sl="it">Tijdens de hervorming van de pensioenstelsels hebben veel lidstaten ingezet op enorm korten. Financiële houdbaarheid is belangrijk, maar we moeten ook rekening houden met het voorzien in een adequaat inkomen. Houdbaarheid van de begroting en de toereikendheid van het pensioenstelsel zijn geen conflicterende doelstellingen, maar twee zijden van dezelfde medaille: echte duurzaamheid kan niet worden bereikt zonder ervoor te zorgen dat de pensioenen adequaat zijn.</p>
      <p sl="it">Op grond van mijn ervaring als minister van Werkgelegenheid in Italië, mijnheer de Voorzitter, kan ik bevestigen dat als er geen naleving door de lidstaten plaatsvindt het zeer lastig voor individuele landen zal zijn om zich aan te passen aan deze vorm van regelgeving.</p>
    </intervention>
    <intervention id="3-157-000" speaker_id="96710" name="Jens Rohde" is_mep="True" mode="spoken">
      <p sl="da">Mijnheer de Voorzitter, recentelijk oordeelde het Hof van Justitie van de Europese Unie dat Duitsland grotere transparantie moet hebben wat betreft zijn bedrijfspensioenen en deze pensioenen openbaar moet aanbesteden. Ik had hoge verwachtingen in de zin dat het oordeel een sneeuwbaleffect zou kunnen hebben op andere landen in Europa. Helaas is dat niet gebeurd en de Commissie was niet bereid om druk uit te oefenen op andere landen die hun bevolking aan bepaalde pensioenen binden. Daarom is het ook belangrijk dat het Europees Parlement nu heeft bepaald dat pensioensystemen rentabiliteit voor burgers moeten hebben. Er moet transparantie komen wat betreft de kosten en de opbrengsten en we moeten de barrières voor grensoverschrijdende mobiliteit wegnemen. Dat zijn allemaal goede en gezonde liberale beginselen, maar als we de consequenties daarvan aanvaarden, zouden mensen ook in staat moeten zijn om hun pensioen van het ene naar het andere fonds over te hevelen, indien het werkloosheidsfonds of pensioenfonds waaraan ze door hun vakbond of werkgever zijn toegewezen zijn werk niet goed doet. Zoveel vooruitgang hebben we deze keer niet bereikt, maar we zijn vandaag wel een stap verder gekomen en dat is naar mijn mening goed voor de interne markt en voor de mogelijkheden van burgers om een fatsoenlijke pensioenopbrengst te krijgen.</p>
    </intervention>
    <intervention id="3-158-000" speaker_id="28422" name="Alfredo Antoniozzi" is_mep="True" mode="spoken">
      <p sl="it">Mijnheer de Voorzitter, de krapte die erdoor wordt veroorzaakt op de begroting, maakt dat de doelmatigheid bij de sociale uitgaven momenteel een belangrijke rol speelt binnen de economische systemen van de lidstaten. Dit is de afgelopen jaren duidelijk naar voren gekomen toen we getuige waren van een toename van werkloosheid, armoede en sociale uitsluiting, hetgeen tot een toenemend begrotingstekort in veel lidstaten leidde en vervolgens tot problemen bij de financiering van de pensioenen.</p>
      <p sl="it">Ik juich het verslag van mevrouw Oomen-Ruijten toe dat tot nieuwe impulsen op nationaal en EU-niveau moet leiden en bijdraagt aan de oprichting van solide pensioenstelsels die op de lange termijn adequaat, houdbaar en zeker zijn.</p>
      <p sl="it">Ik grijp deze mogelijkheid echter aan om eraan te herinneren dat het ons ontbreekt aan een gemeenschappelijke reeks criteria, definities en een grondige analyse waarmee inzicht kan worden verkregen in de diverse pensioenstelsels en het vermogen om in de behoeften van de burgers te voorzien. Ik vraag me af hoe we een gevoelig onderwerp als dit moeten aanpakken als een dergelijke studie ontbreekt. Ik verzoek de Commissie derhalve het nodige te doen om deze tekortkoming op te lossen en te komen met een typologie van de pensioenstelsels in de lidstaten en met een gemeenschappelijke reeks definities om de stelsels vergelijkbaar te maken.</p>
    </intervention>
    <intervention id="3-159-000" speaker_id="24030" name="Philip Claeys" is_mep="True" mode="spoken">
      <p sl="nl">Ik zou gewoon een suggestie willen doen. Ik merk dat heel wat collega's hun spreektijd ruim overschrijden, soms tot 30 seconden. Ik zou willen vragen om strenger toe te zien op het naleven van de spreektijd. U mag dat natuurlijk ook bij mij doen.</p>
    </intervention>
    <intervention id="3-160-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Aangezien we de stemming zo vlot hadden afgewikkeld, dacht ik wat flexibeler om te gaan met afgevaardigden die hun spreektijd overschrijden, maar als u mij vraagt om streng te zijn, zal ik streng zijn, overigens altijd met mate natuurlijk.</p>
    </intervention>
    <intervention id="3-161-000" speaker_id="96819" name="Licia Ronzulli" is_mep="True" mode="spoken">
      <p sl="it">Mijnheer de Voorzitter, ik, daarentegen, bedank u voor uw vrijgevigheid, omdat we tijdens de debatten nooit de gelegenheid hebben om langer dan een minuut aan het woord te zijn en dit is daarom een extra mogelijkheid om te praten en te debatteren, in dit geval over de stemverklaringen die namelijk ten grondslag liggen aan de verslagen waar we over stemmen.</p>
      <p sl="it">Europese pensioenstelsels bevinden zich in een toenemende alarmfase. We moeten direct in actie komen om ervoor te zorgen dat mannen en vrouwen gelijke kansen hebben, degenen te beschermen die vandaag besluiten met pensioen te gaan en tegelijkertijd degenen te beschermen die momenteel hun eerste stappen op de arbeidsmarkt zetten. In Europa verdienen vrouwen nog altijd 18 procent minder dan mannen.</p>
      <p sl="it">Het voornaamste gevolg van dit verschil in salaris wordt zichtbaar als de pensioenleeftijd is bereikt: omdat ze minder hebben verdiend tijdens hun werkend bestaan hebben vrouwen ook lagere pensioenen. Als gevolg daarvan worden vrouwen harder getroffen door aanhoudende armoede dan mannen. Vooral ten tijde van crisis moeten we een genderperspectief in al onze beleidsstukken opnemen en nationale maatregelen aannemen die op Europees niveau akkoord zijn bevonden en worden gecoördineerd.</p>
    </intervention>
    <intervention id="3-162-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Mijnheer de Voorzitter, het Groenboek bundelt de meningen van de lidstaten over de wijze waarop de aangenomen doelstelling, namelijk adequate, houdbare en zekere pensioenstelsels, bereikt kan worden. Het aangenomen verslag van de Commissie stelt echter terecht vast dat ten eerste de grondslagen ontbreken voor harmonisering van de pensioenstelsels. Ten tweede dienen de lidstaten verschillende ontwikkelingsvormen voor de toekomstige pensioenen aan te bieden en bovenal een minimumpensioen te erkennen om mensen te beschermen tegen armoede. Ten derde mogen lidstaten zoals Polen, die een moeilijke pensioenhervorming hebben doorgevoerd die heeft geleid tot een stijging van het financieringstekort en de staatsschuld, niet worden gestraft door de procedure bij buitensporige tekorten. Ten vierde moet een pensioenstelsel stimuleren dat mensen langer doorwerken, hetgeen aansluit bij de tendens op de arbeidsmarkt. Ik ben van mening dat de conclusies volledig overeenstemmen met de Europa 2020-strategie, in het bijzonder op het gebied van de werkgelegenheidsstrategie en de strijd tegen armoede en sociale uitsluiting.</p>
    </intervention>
    <intervention id="3-163-000" speaker_id="96917" name="Silvia Costa" is_mep="True" mode="spoken">
      <p sl="it">Mijnheer de Voorzitter, ik heb voor deze resolutie gestemd, omdat ik denk dat een compromis dat met zoveel moeite is bereikt binnen onze commissie absoluut positief is, in zoverre dat het een instrument is om lidstaten eraan te herinneren dat pensioenen in heel Europa adequaat, houdbaar en overdraagbaar moeten zijn, in het licht van een aanzienlijk vergrijzende bevolking.</p>
      <p sl="it">Ik heb echter drie punten van kritiek en ik hoop dat de Europese Commissie deze in het op handen zijnde Witboek zal opnemen. Het eerste punt betreft het gebrek aan erkenning van het belang van de derde pijler in pensioenstelsels. Ten tweede, ook al wordt het verschil in de hoogte van het pensioen tussen mannen en vrouwen als gevolg van de salariskloof, periodes van zorgverlof en grotere werkloosheid onder vrouwen erkend, bestaan er geen flexibiliteitscriteria voor vrouwen met de pensioengerechtigde leeftijd die stoppen met werken en bestaat er voor de vaststelling van de pensioenleeftijd geen gepaste erkenning voor zorgverlof. Dit is echter wel wenselijk. Ten derde moet het recht van Europese burgers op een gemeenschappelijk voorlichtings- en informatieprogramma over sociale zekerheid met het oog op hun pensioen- en verzekeringssituatie worden bevestigd, met name voor jongeren en werknemers gedurende hun hele loopbaan.</p>
    </intervention>
    <intervention id="3-164-000" speaker_id="28316" name="Hannu Takkula" is_mep="True" mode="spoken">
      <p sl="fi">Mijnheer de Voorzitter, het is zeer belangrijk om op Europees niveau te streven naar adequate, houdbare en zekere pensioenstelsels. Wij moeten natuurlijk beseffen dat er 27 verschillende lidstaten in de Europese Unie zijn. Hun economische omstandigheden verschillen nog steeds in veel opzichten van elkaar en de omvang van de pensioenen verschilt ook enorm. Wij moeten er in eerste instantie echter voor zorgen dat het pensioeninkomen in de verschillende lidstaten toereikend is.</p>
      <p sl="fi">Ik maak mij vooral zorgen om de pensioenen van de jongeren die in verschillende landen, in de verschillende lidstaten van de Europese Unie werken. Hoe kunnen wij ervoor zorgen dat de pensioenen beter van het ene naar het andere land kunnen worden overgedragen en niet alleen van het ene pensioenfonds naar het andere, omdat die fondsen ook grote problemen kennen? Ik hoop wat dit betreft op meer flexibiliteit en misschien hebben wij pan-Europese coördinatie nodig.</p>
      <p sl="fi">Ik weet dat het pensioendebat voort zal duren, want onlangs las ik bijvoorbeeld dat de levensverwachting van kinderen die in 2010 in Finland werden geboren honderd jaar is. Als wij bedenken dat wij dertig jaar studeren en dertig jaar werken, dan zijn wij veertig jaar met pensioen. Daarom moeten wij op een nieuwe manier naar de pensioenstelsels kijken, zodat deze situatie op een manier kan worden opgelost die voor iedereen houdbaar is.</p>
    </intervention>
    <intervention id="3-165-000" speaker_id="23894" name="Anna Záborská" is_mep="True" mode="spoken">
      <p sl="sk">Mijnheer de Voorzitter, ik heb voor het verslag gestemd, hoewel het door de Commissie opgestelde Groenboek zijn tekortkomingen heeft. De Europa 2020-strategie houdt ons een droomtoekomst voor. Het Groenboek opent de discussie over de werkelijke toekomst, maar negeert de realiteit. Het leidmotief van het Groenboek is: laat ouderen werken.</p>
      <p sl="sk">De auteurs van het Groenboek hebben niet eens geprobeerd de oplossing te zoeken in het punt waar het leven begint. Ze hebben het woord ‘vrouw’ in totaal slechts zes keer gebruikt, het woord ‘gezin’ drie keer en het woord ‘kind’ zelfs maar één keer. Daarom denk ik dat de Commissie haar Witboek breder moet opzetten, het belang van het moederschap en het informele werk van vrouwen moet onderstrepen, meer moet luisteren naar de Federatie van Katholieke Gezinsverenigingen in Europa (FAFCE) en in al haar beleid een nieuw gebod moet laten doorklinken: family mainstreaming .</p>
    </intervention>
    <intervention id="3-166-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Mijnheer de Voorzitter, de pensioensystemen in de afzonderlijke lidstaten verschillen onderling enorm als gevolg van het feit dat dit gebied behoort en dient te blijven behoren tot de primaire bevoegdheden van de lidstaten. Enig overleg lijkt me echter onontbeerlijk, want de Europese Unie en de lidstaten moeten op korte termijn een oplossing vinden voor nieuwe economische en demografische uitdagingen, zoals de verwachting dat het aantal 65-plussers ten opzichte van het aantal burgers in de productieve leeftijd zal toenemen tot 53 procent in 2060. Tegelijkertijd staan er slechts twee werkenden tegenover elke gepensioneerde. Tegen deze achtergrond is het logisch dat de gemiddelde overheidsuitgaven voor pensioenen en aan ouderdom gerelateerde zaken zullen toenemen en het nog moeilijker zal worden redelijke pensioenen te verstrekken. Daarom moeten mensen worden gestimuleerd de arbeidsmarkt te betreden en moeten de arbeidsparticipatie en economische groei toenemen. Het belang van het gezin wordt onvoldoende benadrukt, zoals mevrouw Záborská heeft opgemerkt. Niemand heeft het erover dat er kinderen nodig zijn om ons pensioensysteem te verbeteren.</p>
    </intervention>
    <intervention id="3-167-000" speaker_id="34254" name="Dimitar Stoyanov" is_mep="True" mode="spoken">
      <p sl="bg">Ik heb voor dit verslag gestemd, omdat ik van mening ben dat de ontwikkeling van adequate en houdbare Europese pensioenstelsels zeer belangrijk is, met name als we kijken naar de demografische processen die momenteel plaatsvinden in Europa en naar het feit dat dit een continent is met een toenemende vergrijzende bevolking en een toenemend aantal mensen dat met steeds minder middelen ondersteund moet worden.</p>
      <p sl="bg">Daarnaast wil ik opmerken dat de veranderingen, die ik tevens steun, en waarvoor de Commissie een groep van deskundigen gaat oprichten om projecten op te stellen die de nationale stelsels kunnen steunen, haar autoriteit niet teveel mogen oprekken. Pensioenbeleid is een beleid van de lidstaten en de Commissie moet haar autoriteit niet overschrijden, ook al zal haar advies in alle gevallen nuttig zijn.</p>
    </intervention>
    <intervention id="3-168-000" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, we hebben een bijzonder belangrijk verslag over de Europese pensioenstelsels aangenomen. Wij staan namelijk voor serieuze demografische uitdagingen. Het geboortecijfer is erg laag, de levensverwachting stijgt en de overheidsuitgaven in verband met de vergrijzing nemen toe. In veel landen wordt gedebatteerd over verhoging van de pensioenleeftijd. De huidige economische en demografische situatie dwingt ons om serieus na te denken over dit probleem.</p>
      <p sl="pl">Zoals ik al zei, de levensverwachting neemt toe. De arbeidsomstandigheden zijn sterk verbeterd, waardoor we langer kunnen werken. De lidstaten zijn zelf verantwoordelijk voor de pensioenstelsels, maar het is nu tijd om de verschillende stelsels op elkaar af te stemmen op EU-niveau, bijvoorbeeld in relatie tot de werking van de interne markt of de vereisten van het Stabiliteits- en groeipact. De uitgaven voor pensioenuitkeringen en medische zorg hebben grote invloed op de staat van de overheidsfinanciën in de verschillende lidstaten. Door het verbeteren van de arbeidsvoorwaarden en het verhogen van de salarissen moeten we mensen aanmoedigen om hun beroepsloopbaan te verlengen.</p>
    </intervention>
    <intervention id="3-169-000" speaker_id="28116" name="Marian Harkin" is_mep="True" mode="spoken">
      <p sl="en">Mijnheer de Voorzitter, ik ben ingenomen met dit verslag. Hopelijk brengt het de pensioenkwestie in het brandpunt van de EU-agenda.</p>
      <p sl="en">Ik denk dat het hier allemaal draait om de vraag hoe de lidstaten adequate pensioenen voor hun burgers kunnen financieren. Wat voor een combinatie van de drie pijlers kiezen zij om hun pensioenstelsel houdbaar te maken?</p>
      <p sl="en">Er is een gapend gat tussen de huidige oudedagsvoorziening en wat er nodig is om de komende veertig jaar pensioenen te kunnen uitkeren op het huidige niveau. Om precies te zijn gaat het volgens schattingen van een vooraanstaande verzekeringsmaatschappij om een gat van 1,9 biljoen euro per jaar voor de EU van de 27 lidstaten. Dit is dus het bedrag dat nodig zal zijn om ervoor te zorgen dat de pensioenen over veertig jaar nog op hetzelfde niveau zitten. Dat is een meer dan duizelingwekkend bedrag. Maatregelen zoals bijvoorbeeld langer blijven werken en andere initiatieven zullen dit gat misschien enigszins helpen opvullen, maar ook dan blijft er nog altijd een enorm zwart gat in de begroting zitten.</p>
      <p sl="en">Ik hoop dat we dankzij dit debat en het daaropvolgende witboek van de Commissie zullen beginnen dit onderwerp met realistische ogen te bezien.</p>
    </intervention>
    <intervention id="3-170-000" speaker_id="96668" name="Seán Kelly" is_mep="True" mode="spoken">
      <p sl="ga">Mijnheer de Voorzitter, ik heb met genoegen voor dit verslag gestemd, omdat het hoog tijd was om dit onderwerp in het Parlement te bespreken.</p>
      <p sl="ga">Het lijdt geen twijfel dat het probleem van de pensioenen een tikkende tijdbom is en het probleem zal in de toekomst nog groter worden. Maar bepaalde praktijken moeten uitgebannen worden. Zo treden in mijn eigen land binnenkort politici af. Ze krijgen dan meer pensioen dan ze zouden verdienen als ze aanbleven. Dat is de wereld op zijn kop.</p>
      <p sl="ga">Verder zijn er mensen die nu meer aan pensioen krijgen dan twintig jaar geleden aan loon, toen ze jonge kinderen en een hoge hypotheek hadden.</p>
      <p sl="ga">Zulke misstanden moeten aangekaart worden, maar bovenal moet er een enorme reserve opgebouwd worden om er in de toekomst de pensioenen van te kunnen betalen.</p>
    </intervention>
    <intervention id="3-171-000" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, we krijgen nu te zien wat bedoeld wordt met Europese economische governance en met fiscaal federalisme. Wat we de EU-leiders ook voor de voeten zouden kunnen werpen, een gebrek aan ambitie is dat in ieder geval niet. Hier zien we hun machtshonger in vol ornaat. Schrikwekkend. Onverbiddelijk. Grof en liederlijk.</p>
      <p sl="en">We hebben het hier niet alleen over fiscale harmonisering, over een Europese schuldenunie, over automatische fiscale overdrachten, maar ook nog eens over de harmonisering van de pensioenen. En over de harmonisering van lonen in de publieke sector. Dit is de machinerie van de centrale Europese economische governance in zijn volle verschrikkelijke glorie.</p>
      <p sl="en">De logische fout in de hele gedachtegang kan ook u eenvoudigweg niet ontgaat. Dit alles wordt in de steigers gezet als gevolg van het falen van de monetaire unie. De Europese monetaire unie heeft niet gewerkt, dus laten we er nu maar een Europese economische en fiscale unie tegenaan gooien. Verdere eenwording heeft niet dat opgeleverd wat het moest, dus laten we voor nog meer eenwording gaan. Als gevolg van dit alles veroordelen we de volkeren van een aantal lidstaten tot vermijdbare armoede en vermijdbare immigratie. En dit allemaal tot meerdere eer en glorie van onze eigen waanbeelden.</p>
    </intervention>
    <intervention id="3-172-000" speaker_id="33569" name="Syed Kamall" is_mep="True" mode="spoken">
      <p sl="en">Mijnheer de Voorzitter, het is duidelijk dat iedereen hier, van links tot rechts, adequate, houdbare en zekere Europese pensioenstelsels wil. Want als we er middels regelgeving al naar streven dat werknemers van de ene lidstaat naar de andere verhuizen, onder meeneming van hun pensioen, is dat misschien niet eens zo’n heel gek idee.</p>
      <p sl="en">Dat neemt niet weg dat we omzichtig zullen moeten omspringen met de uiteenlopende manieren waarop de pensioenstelsels in de verschillende lidstaten zijn vormgegeven. Sommige stelsels zijn meer gericht op private pensioensvoorziening en andere leunen zeer sterk op de staat. Nu we in de richting gaan van geharmoniseerdere Europese pensioenstelsels, hoor ik steeds vaker van mijn kiezers de vraag of zij dan straks slecht beheerde of ondergekapitaliseerde staatspensioenfondsen in andere landen financieel uit de brand moeten helpen, net zoals we ook al hebben moeten opdraaien voor de slecht beheerde lidstaten en hun overheidsschulden.</p>
      <p sl="en">We hebben allemaal de mond vol van houdbare pensioenen, maar roepen tegelijkertijd beleid in het leven zoals de richtlijn inzake beheerders van alternatieve beleggingsfondsen. Die zal de rendementen van de spaartegoeden en de beleggingen voor de gepensioneerden van morgen onherroepelijk doen smelten. Een consistente boodschap is echt onontbeerlijk.</p>
    </intervention>
    <intervention id="3-173-000" speaker_id="25919" name="Martin Kastler" is_mep="True" mode="spoken">
      <p sl="de">Mijnheer de Voorzitter, ik heb zojuist voor het verslag van collega Oomen-Ruijten gestemd en wil twee onderwerpen benadrukken. Als we zien dat in Europa in sommige landen te vroeg te veel pensioen wordt betaald, dat deze landen vervolgens in de problemen komen, waarvoor andere landen dan weer moeten opdraaien, dan is er sprake van onrechtvaardigheid. Deze onrechtvaardigheid mag natuurlijk niet worden geherfinancierd via de Gemeenschap. Op dit gebied is daarom Europese coördinatie vereist.</p>
      <p sl="de">Het tweede punt in dit verslag dat ik uitstekend vind, is dat het subsidiariteitsbeginsel duidelijk inhoudt dat de lidstaten zelf verantwoordelijk zijn voor hun pensioenstelsels. Dat is juist.</p>
      <p sl="de">Daarom vind ik dat dit verslag een stap in de goede richting is: aan de ene kant constateren we in Europa immers dat de burgers op sociaal gebied meer coördinatie willen omdat ze zich onrechtvaardig behandeld voelen, terwijl we aan de andere kant duidelijk moeten maken bij wie de hoofdverantwoordelijkheid berust, namelijk bij de lidstaten.</p>
      <p sl="de">Dit verslag is een stap in die richting. We zullen er alles aan doen om dit standpunt ook voor het Witboek te verdedigen.</p>
    </intervention>
    <intervention id="3-174-000" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Mijnheer de Voorzitter, ik heb voor dit voorstel gestemd, maar ik wil erop wijzen dat het pensioenbeleid, net als het sociaal beleid, een nationale aangelegenheid is en dat de beslissingsbevoegdheid ook op nationaal niveau moet blijven. Europese samenwerking is echter nodig in gevallen waarin mensen die in andere EU-landen hebben gewerkt en vervolgens naar hun eigen land terugkeren hun pensioen ontvangen uit de landen waar zij hebben gewerkt. Vandaag de dag is dat lastig en kent het systeem gebreken. Dit moeten de lidstaten van de Europese Unie rechtzetten. Als er vrij verkeer van arbeidskrachten is, dan moet het pensioen ook altijd meegaan van het ene land naar het andere.</p>
    </intervention>
    <intervention id="3-175-000" speaker_id="26829" name="Siiri Oviir" is_mep="True" mode="spoken">
      <p sl="et">Mijnheer de Voorzitter, ik ben zeer blij dat wij dit verslag hebben behandeld en dat wij het vandaag aannemen. Ook ik heb ervoor gestemd. Ik ben blij dat dit verslag geen inbreuk maakt op de rechten van de lidstaten, maar dat het rekening houdt met het subsidiariteitsbeginsel: het biedt richtsnoeren en geen verplichtingen. Het is duidelijk dat het doel van het verslag is een nieuwe impuls te geven aan het verbeteren van het pensioenstelsel met inachtneming van de houdbaarheid ervan.</p>
      <p sl="et">Het verslag biedt lidstaten nieuwe ideeën om hun eigen pensioenstelsels adequater te maken. Een aantal kwesties is in het verslag goed behandeld, zoals mobiliteit en overdracht, de pensioenleeftijd, het kader voor pensioenstelsels en hun relatie met de Europa 2020-strategie. Een ander positief punt is dat in het verslag de herziening van de communautaire wetgeving wordt bedongen. Ik steun ook de oprichting van de Europese Autoriteit voor verzekeringen en bedrijfspensioenen (EAVB), omdat de economische crisis heeft aangetoond dat er behoefte is aan een dergelijke instelling.</p>
    </intervention>
    <intervention id="3-177-000" speaker_id="1941" name="Roberta Angelilli" is_mep="True" mode="spoken">
      <p sl="it">Mijnheer de Voorzitter, begin jaren negentig, tijdens de oorlog, heb ik Kroatië meerdere malen bezocht, om precies te zijn om humanitaire hulp mee te nemen en dit is één van de redenen waarom de toetreding van Kroatië tot de Europese Unie me aan het hart gaat.</p>
      <p sl="it">Kroatië heeft veel gedaan: het gerechtelijk apparaat en de overheidsadministratie hervormd, corruptie en georganiseerde misdaad bestreden en minderheidsrechten beschermd. Ik ben ervan overtuigd dat de toetreding van Kroatië de andere Westelijke Balkanlanden zal aanzetten tot het opstellen en invoeren van nieuwe democratische en transparante hervormingen en daarnaast een uitstekend nabuurschapsbeleid.</p>
      <p sl="it">Er moet echter nog veel worden gedaan ter nagedachtenis aan de grote etnische zuiveringsactie die tussen 1945 en 1948 tegen de Italiaanse bevolking is uitgevoerd door milities van de Kroatische autoriteiten van het voormalig Joegoslavisch communistisch regime. Tijdens die acties zijn meer dan 200 000 onschuldige slachtoffers op brute wijze vermoord. Op 10 februari, de herdenkingsdag, herdenkt Italië de Foibe-slachtingen en de ballingen uit Istrië en Dalmatië niet alleen om degenen te herdenken die op brute wijze zijn vermoord, maar ook om opnieuw de rechten van de bannelingen te bevestigen, allereerst de rechten op bezittingen waar tijdens deze jaren beslag op is gelegd en het recht op repatriëring.</p>
    </intervention>
    <intervention id="3-178-000" speaker_id="96838" name="Cristian Dan Preda" is_mep="True" mode="spoken">
      <p sl="ro">Mijnheer de Voorzitter, ik zou graag even stil willen staan bij de punten die ik heb aangedragen in de samen met de heer Posselt ingediende amendementen die zijn goedgekeurd door de Commissie buitenlandse zaken. Allereerst zou ik graag opnieuw de hoop willen uitspreken dat, zoals tevens in het programma van het Hongaarse voorzitterschap is aangekondigd, de toetredingsonderhandelingen met Kroatië in de tweede helft van 2011 kunnen worden afgerond. Het zou wat dat betreft zeer symbolisch zijn indien dit twintig jaar na de onafhankelijkheidsverklaring van het land van de voormalige Republiek Joegoslavië zou kunnen plaatsvinden. Bovendien zouden we door de onderhandelingen op deze manier af te ronden een zeer sterk signaal uitsturen naar de overige kandidaat-lidstaten in de Balkan. Dat zou juist in tijden waarin de aantrekkingskracht van de EU zoals bekend aan glans lijkt in te boeten, geen verkeerde zaak zijn. Tot slot wil ik nog wijzen op de vastberadenheid van de Kroatische autoriteiten om de corruptie en de georganiseerde misdaad harder aan te pakken. Dat wijst erop dat, zoals we al eerder hebben kunnen zien, corruptie geen voldongen feit is als er maar politieke wil bestaat.</p>
    </intervention>
    <intervention id="3-179-000" speaker_id="24030" name="Philip Claeys" is_mep="True" mode="spoken">
      <p sl="nl">Ik heb tegen het verslag gestemd, ondanks het feit dat ik een voorstander ben van de toetreding van Kroatië tot de Europese Unie. Het probleem is dat dit verslag leest als één grote beschrijving van de corruptieproblemen die nu bestaan in Kroatië en toch houdt men mordicus vast aan een afronding van de onderhandelingen in de komende maanden. Wij zouden eigenlijk eens moeten leren uit de fouten van het verleden.</p>
      <p sl="nl">In 2007 heeft men Roemenië en Bulgarije toegelaten, terwijl men wist dat zij niet voldeden aan de voorwaarden en dat er een zeer groot probleem van corruptie bestond. Ik vind het dan ook totaal ongepast en onaanvaardbaar om ons nu vast te pinnen op een datum, terwijl men weet dat er nog zoveel grote problemen bestaan.</p>
    </intervention>
    <intervention id="3-180-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Mijnheer de Voorzitter, in tegenstelling tot de heer Claeys heb ik met genoegen voor dit verslag en voor de afronding van de onderhandelingen met Kroatië gestemd. Dit is een sleuteldoelstelling van het Hongaarse voorzitterschap en het betekent een groot succes voor Kroatië. Er gaat hiermee ook een belangrijk signaal uit naar de kandidaat-lidstaten in de regio. In het komende halfjaar moeten de paar hoofdstukken die nog resten tot het einde van de onderhandelingen gesloten kunnen worden. De belangrijkste factor hierin is de politieke wil van Kroatië, dat zijn vastberadenheid heeft getoond om alle voorschriften en criteria voor het lidmaatschap uit te voeren. Die wil strekt zich ook uit tot het verbeteren van de moeizame betrekkingen met de buurlanden. Alle landen die onlangs lid zijn geworden van de Europese Unie weten dat de laatste fase van de onderhandelingen het moeilijkst is, omdat hierin veel bepalingen aan de orde komen die grote maatschappelijke groepen raken. De scheepswerven in Kroatië zijn hiervan een goed voorbeeld. Ik wens Kroatië veel doorzettingsvermogen en hoop dat het Toetredingsverdrag nog tijdens het Poolse voorzitterschap kan worden ondertekend.</p>
    </intervention>
    <intervention id="3-181-000" speaker_id="23894" name="Anna Záborská" is_mep="True" mode="spoken">
      <p sl="fr">Mijnheer de Voorzitter, Kroatië is een van die staten die al lang geleden tot de Europese Unie hadden moeten toetreden. Ik heb voor dit verslag gestemd en ik feliciteer de rapporteur. Ik wil commissaris Füle bedanken voor het feit dat hij de grootste zorg van het Europese integratiebeleid heeft verwoord: wederzijdse loyaliteit. Ik vind het echter wel jammer dat het gedeelte over vrijheid van godsdienst niet diepgaand genoeg is onderzocht.</p>
      <p sl="fr">De toetreding van Kroatië tot de Europese Unie betekent niet dat de Kroatische bevolking afstand moet doen van haar oude tradities. Godsdienst is er daar een van en ik wil benadrukken dat, in de toekomst, aspecten met betrekking tot de vrijheid van godsdienst van het Kroatische volk ook gerespecteerd moeten worden. Ook dat is een voorbeeld van wederzijdse loyaliteit en grote diversiteit, die in theorie kenmerkend zouden moeten zijn voor de Europese Unie.</p>
    </intervention>
    <intervention id="3-182-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Mijnheer de Voorzitter, de onderhandelingen over de toetreding van Kroatië naderen de eindfase. Kroatië heeft afgelopen jaar de wil getoond om de benodigde hervormingen door te voeren, vooral door fundamentele wijzigingen en aanvullingen aan te brengen in de grondwet en de wetgeving te harmoniseren met het acquis communautaire , en ik hoop dat het Hongaarse voorzitterschap de onderhandelingen met Kroatië nu zal afronden. Ik heb veel waardering voor de belangrijke vooruitgang die is bereikt op het gebied van het openbaar bestuur, de economie en de rechtspraak en ben tevreden dat Kroatië actief samenwerkt bij de vervolging van oorlogsmisdadigers.</p>
      <p sl="sk">Aan de andere kant blijft wijdverbreide corruptie een belangrijk maatschappelijk en economisch probleem dat misschien met hulp van de Europese Unie moet worden opgelost, zodat dit negatieve verschijnsel niet uiteindelijk wordt overgebracht naar de Europese structuren. Ik hoop dat in de volksstemming, het referendum in Kroatië, de burgers het besluit van de Kroatische regering zullen steunen om lid te worden van de Europese Unie.</p>
    </intervention>
    <intervention id="3-183-000" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, integratie van de Westelijke Balkan in de Europese Unie garandeert dat de regio stabiliseert en zich sneller gaat ontwikkelen. Kroatië is het verst gevorderd met zijn inspanningen. De vooruitgang die het land op vele terreinen heeft geboekt, inclusief de strijd tegen corruptie, is hoopgevend. Tegelijkertijd is nog meer inzet nodig, onder andere op het gebied van onafhankelijkheid en prestatieverbetering van de rechtspraak, hervorming van het openbaar bestuur en het mededingingsbeleid. We moedigen Kroatië aan om te volharden in de maatregelen voor de rechten van minderheden en de steun aan terugkerende vluchtelingen. Een van de problemen die Kroatië nog op moet lossen, is de verbetering van de samenwerking met het Internationaal Strafhof voor het voormalige Joegoslavië. Het land moet ook een plan voor herstructurering en privatisering van de in moeilijkheden verkerende scheepswerven aannemen en versneld uitvoeren. De grootste uitdaging lijkt echter de scepsis van de Kroatische samenleving ten aanzien van de toetreding tot de EU. Ik ben tevreden over de actieve rol van Kroatië bij de regionale samenwerking, de verbetering van de samenwerking met de buurlanden en de inspanningen van het land voor verzoening in de regio.</p>
    </intervention>
    <intervention id="3-184-000" speaker_id="96668" name="Seán Kelly" is_mep="True" mode="spoken">
      <p sl="en">Mijnheer de Voorzitter, ik verheug mij op de toetreding van Kroatië tot de Europese Unie, temeer daar ik uit Ierland kom. Qua bevolkingsomvang lijken Kroatië en Ierland erg op elkaar - 4,5 miljoen. Ook krijgen ze hetzelfde aantal Parlementsleden, namelijk twaalf. Het is verder nogal paradoxaal te zien dat in deze tijden waarin zovele eurosceptici de implosie en het uiteenvallen van de Europese Unie verkondigen er zoveel landen in de rij staan om zich bij de Europese Unie aan te sluiten, Kroatië niet in de allerlaatste plaats. Hun toetreding is geen cadeautje: ze worden toegelaten na een uiterst strenge toetredingsproces waarin Kroatië veel vooruitgang heeft geboekt.</p>
      <p sl="en">Toegegeven, er zijn problemen, met name ten aanzien van de rechtspraak. Ik ben er echter heilig van overtuigd dat die allemaal zullen worden opgelost. En natuurlijk is dit land niet zonder fouten. Zoals Onze Heer zelf al zei: “Wie zonder zonde is, gooie de eerste steen.” Ik kijk echt uit naar de toetreding van Kroatië tot de Europese Unie en ik denk dat het een zeer goed lid zal zijn.</p>
    </intervention>
    <intervention id="3-185-000" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, de geschiedenis van Kroatië is in zekere zin het verhaal van een aantal door de regerende elite gesmede politieke unies zonder de instemming van het volk: eerst de unie met Hongarije, dan die met de Habsburgse monarchie, dan het kortstondige Koninkrijk der Serviërs, Kroaten en Slovenen en dan tot slot natuurlijk de Joegoslavische Federatie. Je zou dus wel mogen stellen dat er ergens toch vooruitgang is geboekt, in die zin dat het gewone volk van Kroatië het laatste woord krijgt over de toetreding tot de Europese Unie. Krachtens de huidige grondwet dient er namelijk binnen dertig dagen na ondertekening van het Toetredingsverdrag een referendum te worden gehouden.</p>
      <p sl="en">Ik denk dat Kroatië het een en ander bij de toetreding te verliezen heeft. Het land beschikt over een goed opgeleide en nijvere arbeidsbevolking die zichzelf met zeer veel succes in de markt zou kunnen prijzen en ten volste gebruik zou kunnen maken van de voordelen van relatief goedkope export. Maar ik ben een democraat en indien het volk van Kroatië voor toetreding tot de EU stemt, dan is dat natuurlijk zijn goed recht en zal ik, wanneer die toetreding hier in dit Parlement moet worden goedgekeurd, daar uiteraard voor stemmen.</p>
      <p sl="en">Ik wel alleen nog even de vraag opwerpen of een aantal lidstaten niet ook hun bevolking zouden moeten raadplegen over de vraag of hun lidmaatschap al dan niet moet worden voortgezet. Want laten we wel zijn, het zou grondwettelijk gezien toch niet meer dan terecht zijn indien het zittende politici onmogelijk wordt gemaakt permanente uitzonderingen in te stellen op de soevereiniteit, zonder daarvoor eerst toestemming te vragen van degenen die zij vertegenwoordigen. De leden van onze parlementen zijn niet de houders van onze vrijheden. Zij zijn slechts tijdelijke en toevallige zaakvoerders. Als ze Westminster dan bevoegdheden willen ontfutselen, dan zouden ze het fatsoen moeten hebben ons daarvoor eerst om toestemming te vragen.</p>
    </intervention>
    <intervention id="3-186-000" speaker_id="33569" name="Syed Kamall" is_mep="True" mode="spoken">
      <p sl="en">Mijnheer de Voorzitter, als ik met mijn kiezers over uitbreiding van de EU spreek, dan geven velen onder hen aan in hun maag te zitten met de eerdere uitbreidingen. Hun zorgen betreffen lidstaten die naar hun mening zijn toegelaten zonder dat zaken als corruptie en eigendomsrechten grondig waren aangepakt. Ik krijg talloze brieven van kiezers uit lidstaten die al vele jaren geleden zijn toegetreden, vooral over de rechten van vastgoedeigenaren in Spanje. Veel van mijn kiezers zien hun eigendomsrechten daar ondermijnd en zien hun vaak hun hele leven opgebouwde spaargeld daar in rook opgaan. Soortgelijke brieven krijg ik ook van mensen op Cyprus en van vastgoedeigenaren in Bulgarije.</p>
      <p sl="en">Maar laten we dat even vergetend, naar het beeld kijken dat Kroatië ons nu biedt. De zaken waar mensen mij over schrijven gaan vaak over vrijheid van pers, corruptie en eigendomsrechten. Het is van het uiterste belang dat wij deze kwesties niet snel even onder het tapijt vegen met de woorden “Geen zorgen, dat komt vanzelf wel goed.” Deze lidstaten en kandidaat-lidstaten dienen ons gerust te stellen ten aanzien van onze zorgen, zodat dit niet problemen zijn die we gratis erbij krijgen bij uitbreiding van de EU en de burgers van de bestaande lidstaten er niet de dupe van worden.</p>
    </intervention>
    <intervention id="3-187-000" speaker_id="4516" name="Roger Helmer" is_mep="True" mode="spoken">
      <p sl="en">Mijnheer de Voorzitter, ik heb vrij veel tijd doorgebracht in Kroatië en heb ook hier de nodige tijd gestoken in het volgen van de ontwikkelingen aldaar. Kroatië is een land dat lijdt onder diepgewortelde omkoperij, corruptie, vriendjeskapitalisme en onverklaarbare rijkdom onder de politieke klasse. De fundamentele infrastructuur voor een vrije samenleving ontbreekt er. De rechtsstaat, eigendomsrechten en de praktische afdwingbaarheid van verbintenissen vormen een voor een een ernstig probleem in Kroatië. De rechtspraak zit muurvast in zijn dossiers, wat betekent dat burgers en in Kroatië opererende bedrijven nagenoeg geen beroep kunnen doen op justitie. De Kroatische media worden gecensureerd en geïntimideerd.</p>
      <p sl="en">Als dit land, Kroatië, gezien wordt als een land dat geschikt is voor toetreding tot de Europese Unie, moge God ons dan bijstaan.</p>
    </intervention>
    <intervention id="3-190-000" speaker_id="96976" name="Luís Paulo Alves" is_mep="True" mode="written">
      <p sl="pt">Ik stem voor dit verslag vanwege de verontrustende toename van vervalste geneesmiddelen. Uit het compromis dat bereikt is in de trialoogvergaderingen tijdens het Belgische voorzitterschap, komt het belang naar voren van harmonisatie van veiligheidskwesties, vooral als het gaat om receptvrije geneesmiddelen en om de voorwaarden waaronder herverpakkers geneesmiddelen mogen verwijderen of vervangen, zodat er grotere transparantie komt in de sector. Deze maatregelen zijn ook nog versterkt door de invoering van sancties, die van essentieel belang beschouwd worden om te verhinderen dat vervalste geneesmiddelen in de legale distributieketen belanden.</p>
    </intervention>
    <intervention id="3-191-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb voor deze resolutie gestemd, waarin het Europees Parlement zijn standpunt bepaalt over de richtlijn waarmee moet worden voorkomen dat geneesmiddelen die vervalst zijn, in de legale distributieketen belanden. We moeten rekening houden met de zorgen van de Europese burgers over de kwaliteit en veiligheid van de geneesmiddelen die zij gebruiken. Volgens deskundigen is er sprake van een alarmerende tendens: de door de douane onderschepte hoeveelheden vervalste medicijnen nemen sterk toe (een stijging van 384 procent ten opzichte van 2005); er is een verschuiving te zien naar de vervalsing van levensreddende medicijnen, die bij gebruik fatale gevolgen kunnen hebben; geneesmiddelen komen steeds vaker in de legale distributieketen terecht. De Europese burgers moeten uiterst voorzichtig zijn bij het online kopen van geneesmiddelen, omdat hier de kans op vervalsing tot 50 procent toeneemt. Patiënten moeten er absoluut zeker van zijn dat de geneesmiddelen die zij gebruiken, de juiste zijn. De EU moet daarom snel en constructief optreden tegen deze gevaarlijke tendens. Deze richtlijn vormt een eerste stap om ervoor te zorgen dat alleen kwalitatief hoogwaardige geneesmiddelen in de EU worden verstrekt. Om dit doel te bereiken, zijn strikte controles nodig en moeten de verantwoordelijkheden op alle niveaus van productie, distributie en verkoop worden bepaald. Pas dan kunnen de Europese burgers met een gerust hart gebruik maken van werkelijk hoogwaardige geneesmiddelen.</p>
    </intervention>
    <intervention id="3-192-000" speaker_id="1941" name="Roberta Angelilli" is_mep="True" mode="written">
      <p sl="it">Ik steun de verklaring van mevrouw Grossetête, die betreurde dat “we minder kieskeurig zijn over geneesmiddelen dan over voedsel”. De gegevens die zijn gepubliceerd door de Wereldgezondheidsorganisatie en die ook worden aangehaald in Europese studies, zijn alarmerend. Er worden steeds vaker geneesmiddelen vervalst: alleen al in 2008 werden er in de EU 34 miljoen vervalste geneesmiddelen onderschept, en dan heb ik het nog niet eens over de onlinemarkt voor deze producten, waarop naar schatting 50-90 procent van de te koop aangeboden geneesmiddelen vervalst is. Het gaat niet alleen over de handel in anabole steroïden, stimulantia, diuretica en hormonen, maar ook over de handel in geneesmiddelen die worden gebruikt om een aantal gevaarlijke ziekten te behandelen en die in dit geval vrij en tegen een lagere prijs worden verkocht, ondanks dat ze eigenlijk moeten worden voorgeschreven door een arts.</p>
      <p sl="it">Ik vind strenge regulering ter bescherming van de volksgezondheid van essentieel belang, niet alleen in de legale distributieketen voor geneesmiddelen, door apparaten in gebruik te nemen waarmee aan het licht kan worden gebracht dat verpakkingen zijn gemanipuleerd en waarmee de werkzame bestanddelen kunnen worden getraceerd zodat de herkomst ervan kan worden vastgesteld, of door het inspecteren van productiefabrieken in derde landen, maar ook op het internet. Er moeten ook bepalingen worden vastgesteld voor de verkoop via internet, waaronder het instellen van een EU-certificeringslogo, een centrale databank op nationaal niveau waarin alle geautoriseerde wederverkopers worden opgenomen, en zware straffen voor handelaren in illegale producten.</p>
    </intervention>
    <intervention id="3-193-000" speaker_id="96702" name="Elena Oana Antonescu" is_mep="True" mode="written">
      <p sl="ro">Vervalste geneesmiddelen vormen een wereldwijd gevaar. Vertegenwoordigers van de Wereldgezondheidsorganisatie (WHO) waarschuwen dat vervalste producten niet in de verste verte de op de bijsluiter vermelde actieve ingrediënten bevatten. Sterker nog, deze vervalste geneesmiddelen worden gemaakt met behulp van voor het menselijk lichaam uiterst giftige stoffen. Dat vraagt om informering van de Europese burger op zowel Europees als nationaal niveau, en wel ten aanzien van de gezondheidsrisico’s van op talloze ongecontroleerde websites aangeboden of uit de illegale distributieketen betrokken producten. Met name het internet is een van de belangrijkste routes waarlangs vervalste geneesmiddelen op de EU-markt binnendringen.</p>
      <p sl="ro">Ik steun het nieuwe voorstel voor een richtlijn aangezien hiermee de bestaande regelgeving geactualiseerd wordt en er veiligheidsvoorzieningen worden ingevoerd waarmee geneesmiddelen vanuit de fabriek tot aan de consument gegarandeerd kunnen worden geïdentificeerd, geauthenticeerd en getraceerd. Ik heb om deze redenen voor de verslag gestemd.</p>
    </intervention>
    <intervention id="3-194-000" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor dit belangrijke document gestemd. In het verslag van de Commissie wordt vermeld dat er steeds meer vervalste medicijnen worden onderschept, en dat ook levensreddende medicijnen voor de behandeling van kanker en hartstoornissen worden vervalst. Verder komen er steeds meer medicijnen in de legale distributieketen terecht. Dit vormt een bedreiging voor de gezondheid van de Europese burgers. Geneesmiddelenvervalsing moet worden beschouwd als criminele activiteit als gevolg waarvan patiënten de nodige medische behandeling wordt ontzegd en die schadelijk is voor hun gezondheid, soms zelfs met dodelijke afloop. Daarom moet de volksgezondheidsbescherming het doel van de richtlijn zijn, met een vergaande kwaliteitscontrole van geïmporteerde geneesmiddelen, aangezien de meeste vervalste geneesmiddelen op de Europese markt worden ingevoerd. Het is daarom essentieel om een inspectiestelsel op te zetten en te voorzien in een efficiënt systeem voor het opsporen van vervalsingen. Ik ben van mening dat de internetverkoop van medicijnen goed moet worden gereguleerd en gecontroleerd, aangezien dit een van de belangrijkste routes is waarlangs vervalste medicijnen op de Europese markt belanden.</p>
    </intervention>
    <intervention id="3-195-000" speaker_id="96846" name="George Becali" is_mep="True" mode="written">
      <p sl="ro">Ik heb voor dit verslag gestemd, omdat de Europese burger zich steeds meer zorgen begint te maken over de kwaliteit en de veiligheid van geneesmiddelen. Patiënten moeten er absoluut van op aan kunnen dat de geneesmiddelen die zij innemen inderdaad de geneesmiddelen zijn die zij denken in te nemen. Als gevolg van vervalste geneesmiddelen kunnen behandelingen volledig hun doel missen en kunnen zelfs mensenlevens in gevaar komen. Ik ben het met de rapporteur eens dat het vervalsen van medicijnen een zware misdaad is waardoor patiënten verstoken blijven van de medische behandeling die zij nodig hebben en de gezondheid van patiënten schade wordt berokkend, in sommige gevallen zelfs met de dood tot gevolg. De richtlijn dient dan ook in de allereerste plaats de volksgezondheid te beschermen tegen vervalste geneesmiddelen. Ook dient de geïnformeerdheid van het algemeen publiek over de risico's van de aankoop van geneesmiddelen op het internet te worden vergroot. Wij moeten patiënten kunnen garanderen dat zij de websites die aan de desbetreffende regelgeving voldoen, als zodanig kunnen herkennen. Een richtlijn ter bestrijding van de vervalsing van geneesmiddelen zonder aandacht voor het internet, het grootste distributiekanaal van deze vervalsingen, is onverdedigbaar tegenover het grote publiek.</p>
    </intervention>
    <intervention id="3-196-000" speaker_id="28214" name="Jean-Luc Bennahmias" is_mep="True" mode="written">
      <p sl="fr">Nu de vergrijzing een demografische trend is geworden op ons hele Europese continent, staat het vast dat er in onze landen steeds meer geld aan geneesmiddelen zal worden besteed. Hoewel we aan de ene kant de gevolgen daarvan moeten meten en moeten nadenken over consumptie, is het ook belangrijk om de toenemende vervalsing van medicijnen te bestrijden. Nog afgezien van de nadelige financiële gevolgen ervan voor het Europees onderzoek, is dit vandaag de dag een urgent probleem voor de volksgezondheid in Europa. Het Europees Parlement had gelijk om deze zaak aan te pakken.</p>
    </intervention>
    <intervention id="3-197-000" speaker_id="4746" name="Sergio Berlato" is_mep="True" mode="written">
      <p sl="it">Het betreffende verslag inzake het verhinderen dat vervalste geneesmiddelen in de legale distributieketen belanden, benadrukt een gegeven waarover de Europese burgers zich grote zorgen maken, namelijk de kwaliteit en veiligheid van de geneesmiddelen die zij gebruiken. Daarom ben ik blij met de bepalingen die het mogelijk maken om het verschijnsel van vervalste geneesmiddelen tegen te gaan en die een onontbeerlijke stap vormen op weg naar het aanpakken van deze toenemende bedreiging voor de volksgezondheid en naar het waarborgen van de patiëntveiligheid.</p>
      <p sl="it">Na ongeveer een half jaar onderhandelen, zijn het Parlement en de Raad tot een overeenkomst gekomen die zonder twijfel een verbetering vormt van het bestaande regelgevingsysteem. In het bijzonder wordt hiermee de verkoop gereguleerd van geneesmiddelen via internet, dat een van de voornaamste kanalen vormt waardoor vervalste geneesmiddelen op de EU-markt terechtkomen. Om te kunnen verkopen, moeten internetapotheken in de lidstaten een speciale vergunning krijgen om via internet producten te verstrekken aan het publiek.</p>
      <p sl="it">Ten slotte sta ik volledig achter het verscherpen van de sancties, omdat ik vind dat het vervalsen van geneesmiddelen niet mag worden beschouwd als een lichte overtreding – denk alleen maar eens aan de gevolgen van het vervalsen van levensreddende geneesmiddelen – maar meer als een criminele activiteit waarbij mensenlevens op het spel worden gezet.</p>
    </intervention>
    <intervention id="3-198-000" speaker_id="23788" name="Adam Bielan" is_mep="True" mode="written">
      <p sl="pl">Mijnheer de Voorzitter, gezondheid is het grootste goed in het leven van ieder mens. De ongerustheid van de burgers over de aanwezigheid in de reguliere verkoop van allerlei soorten vervalste medicijnen, in het bijzonder levensreddende medicijnen, is dan ook terecht. De enorme en steeds stijgende hoeveelheid nagemaakte geneesmiddelen die jaarlijks in de EU wordt onderschept, is angstwekkend. Het bovenstaande verschijnsel is niets minder dan een vorm van georganiseerde misdaad en maakt een gedecideerde reactie van onze kant noodzakelijk. Een patiënt moet er absoluut zeker van kunnen zijn dat de door hem gebruikte geneesmiddelen authentiek zijn.</p>
      <p sl="pl">Ik steun daarom het standpunt van de rapporteur dat bescherming tegen vervalste geneesmiddelen de allerhoogste en onbetwiste doelstelling van de richtlijn moet zijn. Ik ben het ook volledig eens met het voorstel om ook de onlinedistributie van geneesmiddelen in de richtlijn op te nemen. In die situatie is de patiënt hoofdzakelijk aan zichzelf overgeleverd en schiet zijn medische kennis waarschijnlijk tekort om een nagemaakt geneesmiddel te kunnen herkennen. Wanneer het gaat om gezondheid moeten de regels helder zijn en alle risico's worden uitgesloten.</p>
    </intervention>
    <intervention id="3-199-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik heb voor dit verslag gestemd omdat we aandacht moeten besteden aan een probleem dat de Europese burgers steeds meer zorgen baart: de kwaliteit en veiligheid van de geneesmiddelen die zij gebruiken. Uit gegevens blijkt dat de door de douane onderschepte hoeveelheden vervalste medicijnen sterk toenemen. Zo werden er bijvoorbeeld in 2006 2,7 miljoen geneesmiddelen aan de EU-grenzen in beslag genomen en in 2007 2,5 miljoen, wat ten opzichte van 2005 neerkomt op een stijging van 384 procent. In het verslag wordt gewezen op een tendensverschuiving van vervalsing van ‘lifestyle’-geneesmiddelen naar vervalsing van levensreddende medicijnen, waaronder medicijnen tegen kanker, hartstoornissen, psychiatrische aandoeningen en infecties. Behandeling met dergelijke vervalste medicijnen kan fatale gevolgen hebben. Verder is er sprake van een tendens tot verschuiving naar de traditionele distributieketen. Afgezien van internet is de legale distributieketen steeds vaker het doelwit. Van de dertien lidstaten die over gegevens beschikten, meldden er zeven dat nagemaakte geneesmiddelen in de legale distributieketen waren beland. Patiënten moeten er absoluut zeker van zijn dat de geneesmiddelen die zij nemen, werkelijk de medicijnen zijn die zij denken te hebben gekocht. Het gebruik van vervalste geneesmiddelen kan behandelingen doen mislukken en levensbedreigend zijn. Ik ben daarom van mening dat de bescherming van de volksgezondheid tegen vervalste geneesmiddelen het hoofddoel van de richtlijn moet zijn. Dat moet niet worden afgezwakt door ook andere doelen te willen nastreven.</p>
    </intervention>
    <intervention id="3-200-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">De vervalsing van geneesmiddelen is een uiterst lucratieve handel geworden met een zeer lage pakkans. Dat blijkt uit het feit dat alleen al in 2008 de douane in Europa meer dan 34 miljoen medicinale producten in beslag heeft genomen. Weliswaar is Europa bij verre nog niet aanbeland in de situatie waarin, zoals in andere delen van de wereld, tot wel 30 procent van de verkochte geneesmiddelen vervalst zijn, maar dat neemt niet weg dat hard tegen dit fenomeen dient te worden opgetreden opdat het niet ook bij ons zo ver komt. Naar schatting is hier nu 1 procent van de verkochte medicinale producten vervalst. Er zijn echter aanwijzingen dat dit aandeel stijgt. De nieuwe, door het Parlement goedgekeurde veiligheidsregels, de boetes voor producenten van vervalste medicijnen en het controlesysteem voor het traject tussen producent en consument, hebben allemaal tot doel de groei van de zwarte farmaceuticamarkt in de EU een halt toe te roepen.</p>
      <p sl="ro">Het is dan ook een goede zaak dat er nieuwe, bindende veiligheidsvoorschriften ten aanzien van de handel in geneesmiddelen worden ingevoerd, met inbegrip van via het internet verkochte geneesmiddelen. De verkoop van vervalste geneesmiddelen is een criminele activiteit met ernstige gevolgen voor de grote aantallen consumenten die vaak de makkelijke weg kiezen door geneesmiddelen die ze anders slechts op voorschrift zouden kunnen krijgen, via internet te bestellen.</p>
    </intervention>
    <intervention id="3-201-000" speaker_id="29074" name="Vito Bonsignore" is_mep="True" mode="written">
      <p sl="it">Het aantal vervalste geneesmiddelen neemt in alle Europese landen enorm toe. Dit wordt bevestigd aan de hand van recente gegevens waaruit blijkt dat er ieder jaar in Europa 1,5 miljoen vervalste verpakkingen worden verkocht in de legale distributieketen voor geneesmiddelen. Volgens nieuwe schattingen zou er sprake zijn van een zorgwekkende toename van dit verschijnsel, dat ook betrekking heeft op de verkoop van geneesmiddelen via internet en, erger nog, in toenemende mate op innovatieve, ‘levensreddende’ geneesmiddelen.</p>
      <p sl="it">Er moet daarom zo snel mogelijk een nieuwe Europese strategie worden gerealiseerd, zodat we dit verschijnsel kunnen bestrijden en de volksgezondheid en de Europese consumenten beter kunnen beschermen. Daarom heb ik voor dit verslag gestemd, want ik denk dat het als voordeel heeft dat het een goed compromis heeft bereikt, waarvan het belangrijkste doel is patiënten te beschermen, zodat zij geen vervalste geneesmiddelen innemen.</p>
    </intervention>
    <intervention id="3-202-000" speaker_id="96867" name="Maria Da Graça Carvalho" is_mep="True" mode="written">
      <p sl="pt">Er moet dringend iets gedaan worden aan de alarmerende toename van geneesmiddelen die qua identiteit, geschiedenis of oorsprong vervalst zijn. Deze producten kunnen minderwaardige of vervalste ingrediënten bevatten en vormen een ernstige bedreiging voor de volksgezondheid, en ook tasten ze het vertrouwen van patiënten aan in de legale distributieketen. We moeten deze risico’s voorkomen, door de eisen voor verificatie aan te scherpen waaraan geneesmiddelenfabrikanten moeten voldoen. Ook moeten op communautair niveau veiligheidskenmerken worden vastgesteld die de authenticatie en identificatie van elke verpakking moeten waarborgen, de identificatie van vervalste geneesmiddelen mogelijk moeten maken en tegelijkertijd de werking van de interne markt voor geneesmiddelen moeten garanderen. Bij de vaststelling van de risico’s dient rekening gehouden te worden met aspecten zoals de prijs van het geneesmiddel, het aantal gevallen van vervalsing in de Gemeenschap en in derde landen, alsook de gevolgen van de vervalsingen voor de volksgezondheid gezien de specifieke kenmerken van de geneesmiddelen in kwestie of de ernst van de te behandelen ziekten. Aan de hand van de veiligheidskenmerken dient elke verpakking van geneesmiddelen gecontroleerd te kunnen worden, ongeacht de gehanteerde distributiewijze, waaronder ook de verkoop op afstand.</p>
    </intervention>
    <intervention id="3-203-000" speaker_id="26851" name="Nikolaos Chountis" is_mep="True" mode="written">
      <p sl="el">De handel in nagemaakte geneesmiddelen vormt een steeds grotere bedreiging van de volksgezondheid gedurende de laatste jaren. Er bestaan verontrustende gegevens dat de producenten van nagemaakte geneesmiddelen inmiddels, buiten het internet, steeds meer de legale distributieketen van geneesmiddelen binnendringen.</p>
      <p sl="el">Ik heb om de volgende redenen voor het verslag-Matias gestemd:</p>
      <p sl="el">1. Met het nemen van maatregelen voor de toegang tot veilige, kwalitatief hoogwaardige en geschikte behandeling en voorlichting plaatst het de bescherming van patiënten in het middelpunt van het wetgevingsvoorstel.</p>
      <p sl="el">2. Het bevat regelingen voor de verkoop van geneesmiddelen via internet, iets wat ontbrak in het voorstel van de Europese Commissie, hoewel meer dan 50 procent van de geneesmiddelen die via internet gekocht worden, namaak is.</p>
      <p sl="el">3. Het stelt een veiligheidsprofiel op voor geneesmiddelen op recept, maar ook, op basis van een zwarte lijst, voor geneesmiddelen die zonder recept verkrijgbaar zijn, om te voorkomen dat nagemaakte geneesmiddelen de legale distributieketen binnendringen.</p>
      <p sl="el">4. Het eist de volledige traceerbaarheid van geneesmiddelen en stelt in alle lidstaten een systeem voor vroegtijdige waarschuwing in zodat geneesmiddelen die ervan worden verdacht gevaarlijk te zijn, kunnen worden teruggetrokken.</p>
      <p sl="el">5. Het beschouwt het namaken van geneesmiddelen als een activiteit van de georganiseerde misdaad en legt zware sancties op aan degenen die geneesmiddelen namaken.</p>
      <p sl="el">6. De uitvoer van geneesmiddelen uit de EU naar derde landen moet aan dezelfde veiligheidscriteria voldoen die ook voor de import gelden.</p>
    </intervention>
    <intervention id="3-204-000" speaker_id="1892" name="Carlos Coelho" is_mep="True" mode="written">
      <p sl="pt">Geneesmiddelenvervalsing is een georganiseerde criminele activiteit die, net als drugshandel, mensenlevens in gevaar brengt. Voor dit soort criminele activiteiten gelden echter niet dezelfde regels of sancties als die welke gewoonlijk van toepassing zijn op illegale handelingen in verband met narcotica. Voor de illegale productie van geneesmiddelen, door het kopiëren of simpelweg weglaten van de actieve bestanddelen ervan, zijn geen grote bedrijfsruimten of investeringen nodig. Het is makkelijk om grote winsten te behalen. Volgens schattingen beliep de verkoop van vervalste geneesmiddelen in 2010 50,6 miljoen euro, hetgeen een stijging betekent van 95 procent ten opzichte van schattingen van vijf jaar geleden. Deze toename is grotendeels toe te schrijven aan het ontbreken van gerichte wetgeving in een aantal landen, of aan het ontbreken van de middelen of de wil om deze wetgeving uit te voeren, en ook aan het feit dat de sancties niet streng genoeg zijn om een afschrikwekkende werking te hebben.</p>
      <p sl="pt">Ik sta achter het compromis dat door de rapporteur tot stand gebracht is. Het is een evenwichtig voorstel en het stelt de bescherming van patiënten voorop. Dit is een eerste stap in de goede richting, ook al worden bepaalde belangrijke kwesties buiten beschouwing gelaten, zoals bijvoorbeeld het feit dat de veiligheidskenmerken niet van toepassing zijn op generieke geneesmiddelen en receptvrije geneesmiddelen.</p>
    </intervention>
    <intervention id="3-205-000" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Gezien het almaar groeiende risico dat patiënten lopen als gevolg van vervalste geneesmiddelen, acht ik het dringend noodzakelijk dat er per direct interim-maatregelen getroffen worden ter verhoging van de patiëntveiligheid. In deze maatregelen dient te worden vastgelegd dat houders van een vervaardigingsvergunning die expliciete, op vrijwillige basis op de verpakking aangebrachte veiligheidskenmerken verwijderen of verdoezelen, regelrecht aansprakelijk zijn voor schade als gevolg van vervalsingen die dankzij hun handelen in de distributieketen terecht hebben kunnen komen.</p>
    </intervention>
    <intervention id="3-206-000" speaker_id="96914" name="Anne Delvaux" is_mep="True" mode="written">
      <p sl="fr">Ik heb voor dit verslag gestemd, omdat erin getracht wordt om op Europees niveau vervalste geneesmiddelen binnen de legale distributieketen te bestrijden, zonder dat de werking van de interne markt in medicijnen wordt belemmerd. Dat wordt bijvoorbeeld gedaan door verplichtingen voor spelers in de distributieketen te introduceren, door het deze spelers, die zich tussen de oorspronkelijke producent en de eindspeler in de distributieketen (meestal de apotheker) of de eindgebruiker (arts/patiënt) bevinden, te verbieden om de veiligheidskenmerken op de verpakking te manipuleren (verwijderen, wijzigen of bedekken), en door strengere criteria te hanteren voor het invoeren van werkzame farmaceutische bestanddelen vanuit derde landen en op het gebied van productinspecties.</p>
    </intervention>
    <intervention id="3-207-000" speaker_id="96951" name="Diane Dodds" is_mep="True" mode="written">
      <p sl="en">Hoogwaardige medicinale producten zijn cruciaal voor de veiligheid en de gemoedsrust van de consument. De gezondheid van onze kiezers wordt overduidelijk steeds ernstiger bedreigd door de vloedgolf van deze producten op de markt, temeer daar de vervalsingen elk jaar weer beter worden. Dit is een regelrechte volksgezondheidscrisis op wereldschaal. Naar schatting is 15 procent van het geneesmiddelenaanbod in de wereld nep en in sommige ontwikkelingslanden zou het zelfs om 30 procent gaan. De mensen moeten er 100 procent zeker van kunnen zijn dat de producten die ze innemen veilig zijn en geschikt voor het beoogde doel. De inname van vervalste geneesmiddelen kan de gezondheid van de patiënt in ernstige mate schaden en in sommige gevallen zelfs tot de dood leiden. Dit vraagt dringend om een allesomvattende strategie, zowel op nationaal als op internationaal niveau, gericht op instandhouding van de hoge normen op het vlak van volksgezondheid en veiligheid.</p>
    </intervention>
    <intervention id="3-208-000" speaker_id="28310" name="Edite Estrela" is_mep="True" mode="written">
      <p sl="pt">Ik heb voor het verslag over vervalste geneesmiddelen gestemd, omdat daarin maatregelen worden voorgesteld om de alarmerende stijging van vervalste geneesmiddelen in de EU tegen te gaan, zoals veiligheidskenmerken waarmee de echtheid van het product kan worden vastgesteld in de hele distributieketen, in het belang van de veiligheid van patiënten en de volksgezondheid. Het verheugt mij dat het Europees Parlement besloten heeft deze maatregelen niet alleen op de traditionele distributieketen toe te passen, maar ook op de verkoop via internet, waarlangs het grootste deel van de vervalste producten op de markt komt. Ook juich ik het toe dat het Europees Parlement er voorstander van is dat er controle komt op geneesmiddelen die de EU binnenkomen en verlaten en dat er zware sancties worden voorgesteld, omdat het hier gaat om criminele activiteiten die levens in gevaar brengen.</p>
    </intervention>
    <intervention id="3-209-000" speaker_id="96977" name="Diogo Feio" is_mep="True" mode="written">
      <p sl="pt">Veiligheid van consumenten is voor mij een kwestie van essentieel belang, vooral wanneer het daarbij ook nog gaat om patiënten die deze geneesmiddelen gebruiken om te genezen of ten minste hun gezondheid aanzienlijk te verbeteren. Deze veiligheid is van des te groter belang als we de echtheid van geneesmiddelen willen garanderen die op de markt terechtkomen, via de traditionele distributieketens of via internet.</p>
      <p sl="pt">Daarom vind ik het van fundamenteel belang dat er zeer duidelijke regelgeving komt met betrekking tot de vervalsing van geneesmiddelen, een verschijnsel dat in Europa en in de rest van de wereld steeds verder toeneemt, met desastreuze gevolgen voor het vertrouwen van de consument, voor bedrijven en, belangrijker nog, voor de gezondheid van mensen die deze vervalste geneesmiddelen gebruiken.</p>
      <p sl="pt">Daarom steun ik dit verslag, en ik wil mevrouw Matias feliciteren met het werk dat ze heeft geleverd en met al de compromissen die zij via onderhandeling tot stand heeft weten te brengen.</p>
    </intervention>
    <intervention id="3-210-000" speaker_id="96899" name="José Manuel Fernandes" is_mep="True" mode="written">
      <p sl="pt">De illegale handel in geneesmiddelen is al vergeleken met illegale wapenhandel en de drugshandel. Het is een plaag die miljoenen mensen in de hele wereld treft, en een nachtmerrie voor de mensen die verantwoordelijk zijn voor het beschermen van de volksgezondheid: iemand die ziek is, vaak chronisch of terminaal, neemt iets in dat geen enkele werking heeft of zelfs schadelijk is. We weten dat er steeds meer nagemaakte of vervalste geneesmiddelen in omloop zijn, miljoenen in totaal. We moeten dringend de georganiseerde misdaad en de internationale handel bestrijden en een einde maken aan het bestaan van parallelle distributiekanalen, met name via internet. Daarom ben ik voor de invoering van manipulatiebestendige verpakkingen en van technieken die de vroegtijdige ontdekking van vervalste producten mogelijk maken.</p>
      <p sl="pt">Ik ben blij met de goedkeuring door het Parlement en de Raad van deze richtlijn, die producten in de hele distributieketen traceert en daardoor verhindert dat vervalste en/of nagemaakte geneesmiddelen in de Europese Unie op de markt komen, en daarmee de bescherming bevordert van de volksgezondheid, door bij te dragen aan de verbetering van de kwaliteit en de veiligheid van de gebruikte geneesmiddelen. Tot slot wil ik mijn landgenote, mevrouw Matias, feliciteren met het werk dat zij geleverd heeft.</p>
    </intervention>
    <intervention id="3-211-000" speaker_id="96706" name="João Ferreira" is_mep="True" mode="written">
      <p sl="pt">Het gaat hier om een problematiek die ernstige gevolgen heeft voor de volksgezondheid en de economieën van de lidstaten. De vervalsing van geneesmiddelen en het onrustbarend grote aantal vervalste geneesmiddelen dat in de legale distributieketen belandt, baren grote zorgen en dit moeten grondig worden aangepakt en bestreden. Hierbij moeten we niet uit het oog verliezen dat geneesmiddelen alleen maar vervalst en illegaal verkocht worden omdat er economische redenen zijn die dit fenomeen aanwakkeren, en dat generieke geneesmiddelen die voor iedereen betaalbaar zijn, vervalsing minder lucratief maken. Het verslag gaat in op de belangrijke kwestie van de verkoop via internet, dat onderdeel uitmaakt van de illegale distributieketen. Ook wijst het erop dat het belangrijk is om burgers via openbare bewustmakingscampagnes te informeren over de risico’s die verbonden zijn aan het kopen van geneesmiddelen via internet. We onderstrepen het belang van betere samenwerking en coördinatie tussen de bevoegde nationale autoriteiten, het Europees Geneesmiddelenbureau (EMEA) en andere internationale instanties, om de uitwisseling van informatie en de kennis en het begrip van dit fenomeen te verbeteren, zodat dit beter bestreden kan worden.</p>
      <p sl="pt">We wijzen erop dat deze samenwerking ook moet gelden voor andere gebieden, zoals geneesmiddelenbewaking. Er is grotere transparantie nodig bij de bestaande Europese structuren, zoals het EMEA, wat betreft de studies die zij uitvoeren en hun wijze van functioneren, We vinden het bereikte compromis een positieve stap in de bestrijding van dit probleem.</p>
    </intervention>
    <intervention id="3-212-000" speaker_id="2125" name="Pat the Cope Gallagher" is_mep="True" mode="written">
      <p sl="ga">De kwaliteit en veiligheid van geneesmiddelen die aan de Ierse burgers verkocht worden, is ronduit zorgwekkend. Ik ben dan ook blij met dit voorstel, dat tot doel heeft de verspreiding van vervalste geneesmiddelen te beteugelen. Dit is een belangrijke en noodzakelijke maatregel.</p>
    </intervention>
    <intervention id="3-213-000" speaker_id="1164" name="Bruno Gollnisch" is_mep="True" mode="written">
      <p sl="fr">We hebben voor het verslag-Matias over vervalste geneesmiddelen gestemd. Het gaat hier namelijk om een probleem voor de volksgezondheid en openbare veiligheid in een Europa zonder grenzen waar de slechtste troep en medicijnen van een belabberde kwaliteit vrij kunnen circuleren. Er is echter geen garantie dat de Europese Unie de aangewezen instelling is om eventuele problemen met betrekking tot gezondheid, medicijnen en waakzaamheid op farmaceutisch gebied op te lossen. Het kan zelfs zo zijn dat zij deze problemen heeft veroorzaakt, bijvoorbeeld met de richtlijn uit 2004 betreffende traditionele kruidengeneesmiddelen, in combinatie met de richtlijn uit 2006 betreffende gezondheidsclaims. De eerstgenoemde richtlijn bevat de eisen waaraan producten moeten voldoen om te worden geregistreerd bij het Europees Geneesmiddelenbureau, een procedure die zo ingewikkeld en duur is dat er eind 2010 slechts tweehonderd kruidengeneesmiddelen geregistreerd waren. De andere richtlijn verleent de Europese Autoriteit voor voedselveiligheid de bevoegdheid om gezondheidsclaims voor voedingssupplementen, met inbegrip van planten, al dan niet toe te staan, iets wat zo zelden gebeurt en geweigerd wordt op zulke willekeurige gronden dat zelfs de Commissie zich erover verbaast. Het resultaat is dat de Europese wetgeving voorrang zal geven aan chemische medicijnen en farmaceutische laboratoria. Is het de bedoeling om de sector van de natuurlijke medicijnen om zeep te helpen? Wie of wat heeft daar iets aan? De gezondheid van de mensen in Europa in elk geval niet.</p>
    </intervention>
    <intervention id="3-214-000" speaker_id="96952" name="Sylvie Guillaume" is_mep="True" mode="written">
      <p sl="fr">Vervalste geneesmiddelen vertegenwoordigen vandaag de dag 10 procent van de wereldwijd verkochte farmaceutische producten, en Europa wordt zeker niet gespaard door die plaag, die zich bovendien op zorgwekkende wijze blijft uitbreiden. Daarom ben ik blij dat deze tekst is aangenomen door het Parlement, omdat wij, leden van het Europees Parlement, gevochten hebben om het initiatiefvoorstel van de Europese Commissie te verbeteren, waarin het concurrentievermogen van de farmaceutische industrie belangrijker werd bevonden dan de gezondheid en veiligheid van de Europese burgers. Zo wordt er in deze nieuwe tekst ook rekening gehouden met de internetverkoop van medicijnen, die beter gereglementeerd en gecontroleerd gaat worden, wat iedereen ten goede komt.</p>
    </intervention>
    <intervention id="3-215-000" speaker_id="96818" name="Salvatore Iacolino" is_mep="True" mode="written">
      <p sl="it">Ik ben het eens met de stelling in het verslag-Matias dat patiënten absolute zekerheid moeten hebben over de kwaliteit van de geneesmiddelen die zij innemen. Uit onderzoek is duidelijk naar voren gekomen dat het gebruik van vervalste geneesmiddelen zo gevaarlijk voor patiënten is, dat zij er zelfs aan kunnen overlijden. Daarom is het goed om vervalsing te beschouwen als een strafbaar feit waartegen de Europese Unie geheel legitiem een sterk standpunt mag innemen.</p>
      <p sl="it">Vandaar dat ik het eens ben met de punten die in het verslag staan, te weten: dat er duidelijke definities moeten worden geformuleerd, niet alleen wat betreft het toepassingsgebied, maar ook met betrekking tot de diverse spelers in de distributieketen, zodat hun rol en verantwoordelijkheden duidelijk worden, dat de sancties gelijkwaardig moeten zijn aan die welke gewoonlijk van toepassing zijn op illegale handelingen in verband met narcotica, en dat de transparantie en de regulering van de verkoop van geneesmiddelen via internet moeten worden verbeterd, waardoor het voor consumenten mogelijk wordt onderscheid te maken tussen internetapotheken en malafide distributeurs.</p>
      <p sl="it">Vandaag de dag blijkt de actieve samenwerking tussen verschillende nationale en internationale instanties meer dan ooit van cruciaal belang voor een doeltreffender systeem om de strijd aan te gaan met het vervalsen van geneesmiddelen. Een dergelijk systeem kan zorgen voor een doeltreffende controle van niet alleen het vervalsen van geneesmiddelen in de Europese Unie, maar ook van vervalste medicijnen die geëxporteerd worden naar derde landen en die in aantal blijven groeien. Patiëntveiligheid moet in alle gevallen het uitgangspunt vormen.</p>
    </intervention>
    <intervention id="3-216-000" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb voor dit verslag gestemd omdat we aandacht moeten besteden aan een probleem dat de Europese burgers steeds meer zorgen baart: de kwaliteit en veiligheid van de geneesmiddelen die zij gebruiken. Naar schatting gaat het bij 1 procent van alle geneesmiddelen die op dit moment via de legale distributieketen aan Europese consumenten worden verkocht, om vervalsingen. In andere delen van de wereld kan meer dan 30 procent van de in de handel verkrijgbare geneesmiddelen vervalst zijn. Innovatieve en levensreddende medicijnen worden steeds vaker nagemaakt. Zoals bekend is het internet een van de belangrijkste routes waarlangs vervalste geneesmiddelen op de Europese markt belanden. Naar schatting zijn geneesmiddelen die via internet worden gekocht op sites die hun werkelijke fysieke adres niet vermelden, in meer dan 50 procent van de gevallen vervalst. Mensen die op het internet op zoek gaan naar goedkopere medicijnen, worden vaak het slachtoffer van oplichters die vervalste medicijnen verkopen met bestanddelen die schadelijk kunnen zijn voor de gezondheid. Een groot aantal vervalste medicijnen komt tijdens het herverpakken in de legale distributieketen terecht. We hebben te lang gewacht met een adequaat antwoord tegenover oneerlijke herverpakkers en oplichters die zich op het uitgebreide internet manifesteren, terwijl steeds meer mensen medicijnen kopen op onbetrouwbare sites en zo hun gezondheid en zelfs hun leven in de waagschaal leggen. Ik ben verheugd over de sancties voor oplichters en de maatregelen gericht op een strikter toezicht. Geregistreerde apotheken in landen waar de internetverkoop van medicijnen is toegestaan, hebben een speciale vergunning nodig; op hun websites moet het EU-logo zichtbaar zijn en ze moeten in de EU-databank worden opgenomen. Patiënten moeten er absoluut zeker van zijn dat de medicijnen die zij nemen, werkelijk de medicijnen zijn die zij nodig hebben. De bescherming van de volksgezondheid moet het belangrijkste doel van de richtlijn zijn.</p>
    </intervention>
    <intervention id="3-217-000" speaker_id="96772" name="Peter Jahr" is_mep="True" mode="written">
      <p sl="de">Ik ben zeer verheugd dat het Parlement en de Raad een compromis hebben gevonden inzake de problematiek van vervalste geneesmiddelen. Dit is bijzonder belangrijk omdat de vervalsing van geneesmiddelen inmiddels een zeer ernstig probleem vormt dat ook vitale medicijnen betreft. De aangenomen maatregelen zijn een stap in de goede richting, waaraan geen overdreven bureaucratie te pas komt. In eerste instantie moeten nieuwe veiligheidskenmerken op de verpakking worden aangebracht en moeten de distributiekanalen beter worden gecontroleerd. Zo zorgen we voor meer veiligheid voor de patiënten – iets wat gezien de dimensie van de vervalsingen ook nodig is – zonder dat al te hoge lasten worden opgelegd aan de betrokkenen.</p>
    </intervention>
    <intervention id="3-218-000" speaker_id="96771" name="Jarosław Kalinowski" is_mep="True" mode="written">
      <p sl="pl">We slikken geneesmiddelen om pijn te verzachten, ziekteverschijnselen te verlichten en ons leven te redden. Vaak geven we hiervoor aanzienlijke bedragen uit die niet zelden een groot deel van ons inkomen opslokken. Oneerlijke, gewetenloze mensen houden zich daarom bezig met de vervalsing van geneesmiddelen. Helaas eindigt het gebruik daarvan soms met het overlijden van de patiënt. We moeten daarom de voorzorgsmaatregelen voor de import van geneesmiddelen uit derde landen verscherpen, de onlineverkoop van geneesmiddelen tot een minimum beperken, een voorlichtingscampagne starten om patiënten bewust te maken van de gevaren van niet-gecertificeerde, nagemaakte geneesmiddelen evenals een campagne die kopers ervan bewust maakt dat er nagemaakte geneesmiddelen in omloop zijn. Ik ben het met de rapporteur eens dat bescherming van auteursrechten geen prioriteit is. Gezondheid en mensenlevens komen op de eerste plaats en het is onze plicht om die met kracht en macht te beschermen.</p>
    </intervention>
    <intervention id="3-219-000" speaker_id="101580" name="Constance Le Grip" is_mep="True" mode="written">
      <p sl="fr">Ik heb gestemd voor de richtlijn om vervalste geneesmiddelen uit te bannen. Rekening houdend met het aantal vervalste medicijnen dat in de Europese Unie in beslag is genomen (in 2008 zijn er meer dan 34 miljoen vervalste pillen in beslag genomen), is het hoog tijd dat de Europese Unie een doeltreffend systeem voor traceerbaarheid invoert om de oorsprong en de kwaliteit te garanderen van de medicijnen die in de Europese Unie verkrijgbaar zijn. Dat is des temeer nodig omdat vervalste medicijnen een groot risico vormen voor de gezondheid van de Europeanen door de – soms giftige – bestanddelen die ze kunnen bevatten. De nieuwe maatregelen die zijn ingevoerd, namelijk elektronische serienummers op de verpakking van receptgeneesmiddelen om ze traceerbaar te maken van de fabriek tot de patiënt, minder handelingen tijdens herverpakkingsstadia, alsmede intensievere inspectie van producenten en groothandelaars, zijn een concrete stap vooruit die ervoor zorgt dat aan mensen en patiënten in Europa meer veiligheid wordt geboden.</p>
      <p sl="fr">Tot slot wil ik wijzen op de vooruitgang die in deze tekst is geboekt met betrekking tot de internetverkoop van geneesmiddelen. Hoewel naar schatting 50 procent van de via internet gekochte geneesmiddelen nagemaakt is, wordt in deze tekst een gezamenlijk logo ingesteld aan de hand waarvan legale online-apothekers te herkennen zijn. Niettemin is het aan de Europeanen zelf om waakzaam te zijn bij dergelijke aankopen via internet.</p>
    </intervention>
    <intervention id="3-220-000" speaker_id="96823" name="Petru Constantin Luhan" is_mep="True" mode="written">
      <p sl="ro">Vervalste geneesmiddelen vormen, nog afgezien van het gevaar waaraan patiënten door de inname van dergelijke producten staan blootgesteld, een reële bedreiging voor het hele Europese geneesmiddelenstelsel, want hierdoor daalt het vertrouwen van het algemene publiek in de kwaliteit van de in apotheken verkrijgbare geneesmiddelen. De hoeveelheid vervalste geneesmiddelen in de Europese Unie groeit extreem snel. Ze omvatten ofwel inferieure of vervalste ingrediënten, ofwel helemaal geen ingrediënten of een onjuiste dosis daarvan. Hoewel dit probleem in Europa in tegenstelling tot andere delen van de wereld momenteel nog niet zo heel erg groot is, heb ik voor dit verslag gestemd, omdat een aantal factoren mijns inziens aangeeft dat er dringend maatregelen getroffen dienen te worden op EU-niveau. Met de nieuwe richtlijnen worden boetes voor de producenten van vervalste medicijnen ingevoerd, verbeterde veiligheidsbepalingen, alsook een verificatiesysteem dat erop is gericht te voorkomen dat gevaarlijke geneesmiddelen de Europese markt überhaupt binnen kunnen komen.</p>
      <p sl="ro">Bemoedigend is dat het Europees Parlement met succes de regulering van de verkoop van deze producten via internet aan het oorspronkelijke voorstel van de Europese Commissie heeft weten toe te voegen. Per slot van rekening is dit het belangrijkste kanaal waarlangs vervalste medicijnen de Europese markt binnenkomen.</p>
    </intervention>
    <intervention id="3-221-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">Ik heb vandaag voor het verslag over vervalste geneesmiddelen van mevrouw Matias gestemd. Ik geloof dat dit document het groeiende probleem van nagemaakte medicijnen vermindert en tevens een werkend systeem van toezicht op de Europese markt, van producent tot patiënt, introduceert. Ik ben ervan overtuigd dat coördinatie tussen de verschillende nationale en internationale instellingen onmisbaar is. Met de goedkeuring van het verslag komt versterking van die samenwerking een stap dichterbij. Ik denk dat vervalste geneesmiddelen in Europa een ernstig probleem vormen. Het Europees Parlement geeft door het aannemen van dit verslag een duidelijk signaal aan de Commissie dat we deze procedure slechts kunnen tegengaan door middel van effectieve samenwerking en handhaving van sancties. Dank u wel.</p>
    </intervention>
    <intervention id="3-222-000" speaker_id="1403" name="David Martin" is_mep="True" mode="written">
      <p sl="en">Vervalste geneesmiddelen zijn reeds een wijdverspreid fenomeen in de ontwikkelingslanden. Daar is 20 tot 30 procent van de verkochte geneesmiddelen vervalst. Nu komen ze ook steeds meer de EU binnen. Naar schatting betreft 1 procent van de in Europa verkochte medicijnen vervalsingen. Met dit nieuwe akkoord, waar ik mee ingenomen ben, wordt een aantal verplichte veiligheidskenmerken ingevoerd zoals verzegelingen en serienummers voor geneesmiddelen op recept. Op die manier worden zij traceerbaar. Dit zal echter niet gelden voor generieke geneesmiddelen, tenzij er een uitzonderlijk risico bestaat dat een bepaald product zal worden nagemaakt.</p>
    </intervention>
    <intervention id="3-223-000" speaker_id="23704" name="Jiří Maštálka" is_mep="True" mode="written">
      <p sl="cs">Het verslag is een goede voortzetting van het in de vorige zittingsperiode gedane werk. Hoewel de Commissie in haar voorstel een aantal aanbevelingen doet, mijdt zij de totstandbrenging van concrete definities. Dit kan leiden tot onvolledige en slechts deels afdwingbare bescherming van patiënten in de hoedanigheid van consumenten van geneesmiddelen. Ik ben dan ook ingenomen met amendement 120 dat het oorspronkelijke voorstel van de Commissie verregaand preciseert. De definitie van “vervalst geneesmiddel” is wat mij betreft uiterst geslaagd. Ook het voorstel ten aanzien van de ‘leveringsketens’ waarmee - wanneer het wordt goedgekeurd - het recht van patiënten op bescherming wordt uitgebreid, is ronduit voortreffelijk. Verder is het absoluut noodzakelijk dat overweging 5c van amendement 120 er doorheen komt, want hiermee wordt het pas echt goed mogelijk om toe te zien op naleving van de EU-regelgeving op dit vlak. Met dit amendement wordt de EU-regelgeving in overeenstemming gebracht met de conclusies van het Hof van Justitie. In dit verband ondersteunt het verslag ook de eigen activiteiten van de lidstaten ter verhoging van de consumentenbescherming.</p>
    </intervention>
    <intervention id="3-224-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">De amendementen van het Parlement vereisen niet dat de veiligheidssystemen worden uitgebreid naar receptvrije geneesmiddelen. Het is echter een feit dat onze medeburgers grote aantallen van deze medicijnen kopen. Daarom staat hun gezondheid op het spel. Noch verplichten de amendementen het Europees Geneesmiddelenbureau tot volledige openheid van zaken wat betreft zijn onderzoek en de nauwe banden die zijn vertegenwoordigers onderhouden met de farmaceutische bedrijven. Toch is dat nodig. Het schandaal rond benfluorex, in Frankrijk bekend onder de naam Mediator, is daar een heel goed voorbeeld van. De ingediende amendementen gaan echter in de goede richting, vooral die met betrekking tot de openbare authenticatie van websites en de sancties. Daarom stem ik voor dit verslag.</p>
    </intervention>
    <intervention id="3-225-000" speaker_id="96978" name="Nuno Melo" is_mep="True" mode="written">
      <p sl="pt">Het betreft hier een zeer ernstig proleem dat de volksgezondheid van EU-burgers in gevaar brengt en ik vind het van fundamenteel belang dat er nieuwe regelgeving wordt ingevoerd om patiënten te beschermen tegen vervalste geneesmiddelen. Om die reden heb ik op 23 april 2010 de Europese Commissie een vraag gesteld over een gemeenschappelijk optreden van de 27 landen, onder de naam ‘Medi-Fake’, waarbij destijds binnen twee maanden 34 miljoen vervalste tabletten in beslag genomen werden.</p>
      <p sl="pt">Daarom ben ik ook altijd voorstander geweest van strenge maatregelen om dit fenomeen te bestrijden en een einde te maken aan deze handel, waarin jaarlijks 45 miljard euro winst gemaakt wordt door enkele criminele netwerken. Vandaar mijn stemgedrag.</p>
    </intervention>
    <intervention id="3-226-000" speaker_id="28407" name="Willy Meyer" is_mep="True" mode="written">
      <p sl="es">Ik heb voor de wetgevingsresolutie gestemd over het voorstel voor een richtlijn van het Europees Parlement en de Raad tot wijziging van Richtlijn 2001/83/EG om te verhinderen dat geneesmiddelen die qua identiteit, geschiedenis of oorsprong vervalst zijn, in de legale distributieketen belanden, omdat ik van mening ben dat hiermee de maatregelen tegen vervalste medicijnen en de distributie ervan verstevigd worden en daarmee de burgers beter beschermd worden. Ik vind het erg positief dat het standpunt van het Europees Parlement zorgt voor een grotere transparantie en leidt tot een verbeterd recht op informatie om deze illegale activiteit te voorkomen. Het is belangrijk om de preventiemaatregelen te richten op de verspreiding van vervalste geneesmiddelen via internetverkoop. Ik steun de wettige bestrijding van de distributie van vervalste geneesmiddelen via internet omdat de meeste vervalste medicijnen langs deze weg op de Europese markt komen. Ik heb voor de resolutie gestemd omdat de amendementen de door de Commissie voorgestelde tekst aanzienlijk verbeteren aangezien ze de controlemaatregelen versterken, de transparantie vergroten en de toegang tot informatie verbeteren en daarmee zorgen voor een grotere bescherming van de burgers.</p>
    </intervention>
    <intervention id="3-227-000" speaker_id="96670" name="Louis Michel" is_mep="True" mode="written">
      <p sl="fr">President Jacques Chirac zei dat ongelijkheid op het gebied van gezondheid de meest onaanvaardbare ongelijkheid is. Daarom heb ik voor dit verslag gestemd, waarin de nadruk op gezondheid en dus op de bescherming van de consument ligt. Vervalste medicijnen vormen een plaag die lang genegeerd is. Terwijl ontwikkelingslanden een meer voor de hand liggend doel zijn, aangezien de kosten van legale geneesmiddelen daar vaak onbetaalbaar zijn voor de meerderheid en er geen of zeer matige controles zijn, zien we dat vervalste geneesmiddelen steeds vaker de Europese Unie binnen komen, met name via internet. Dit is een toenemende bedreiging van de volksgezondheid en van de veiligheid in het algemeen, en dat is in de hele wereld aan de orde.</p>
      <p sl="fr">De Europese Unie moet waakzaam blijven en actief en daadkrachtig optreden tegen deze onaanvaardbare verloedering. Het is tot nu toe lastig om de economische gevolgen ervan in cijfers uit te drukken, aangezien de productie steeds verder geïndustrialiseerd wordt. Het gaat hier om een moreel en ethisch probleem dat de geloofwaardigheid en doeltreffendheid van gezondheidssystemen aan het wankelen brengt. Om die reden moet de strijd tegen vervalste geneesmiddelen het geweten aanspreken van politieke leiders in de hele wereld.</p>
    </intervention>
    <intervention id="3-228-000" speaker_id="96999" name="Alexander Mirsky" is_mep="True" mode="written">
      <p sl="en">Ik sluit mij volledig aan bij het verslag van mevrouw Matias. Dat neemt niet weg dat de in het verslag genoemde maatregelen mijns inziens niet volstaan. Er dient een pakket maatregelen ten aanzien van de verantwoordelijkheid voor de distributie, ondersteuning, productie en verkoop van vervalste geneesmiddelen te worden uitgewerkt dat door alle lidstaten van de EU verplicht moet worden uitgevoerd. Zo zou leveranciers en distributeurs van vervalste geneesmiddelen hun vergunning moeten worden afgenomen, dienen er maximale boetes te worden vastgesteld, en moet worden vastgelegd wat de strafrechtelijke aansprakelijkheid is van alle bij eender welke vorm van illegale activiteit op het gebied van de handel in geneesmiddelen betrokken personen. Ze moeten minstens even hard worden gestraft als drugsdealers. Dit is de enige manier om de verkoop van vervalste producten een halt toe te roepen en de zwarte markt in geneesmiddelen uit te roeien.</p>
    </intervention>
    <intervention id="3-229-000" speaker_id="28255" name="Andreas Mölzer" is_mep="True" mode="written">
      <p sl="de">De gezondheid van de burgers is het hoogste goed van onze samenleving, dat door passende middelen moet worden bevorderd en beschermd. Door het steeds grotere aantal vervalste geneesmiddelen worden steeds meer patiënten ook in Europa aan onberekenbare risico's blootgesteld die zelfs levensgevaarlijk kunnen zijn. Ik heb echter tegen het verslag gestemd omdat de voorgestelde maatregelen, vooral de invoercontroles, volgens mij niet ver genoeg gaan.</p>
    </intervention>
    <intervention id="3-230-000" speaker_id="96694" name="Rolandas Paksas" is_mep="True" mode="written">
      <p sl="lt">Ik heb voor deze resolutie gestemd omdat de vervalsing van geneesmiddelen een groot probleem is in de hele EU. We moeten vergaande maatregelen nemen om te voorkomen dat vervalste medicijnen, die schadelijk voor de gezondheid en zelfs levensbedreigend kunnen zijn, niet op de markt terecht komen. We moeten ervoor zorgen dat alleen veilige en werkzame medicijnen bij consumenten terecht komen en een halt toeroepen aan criminele organisaties die aan vervalsing verdienen. Het is van groot belang dat we in de EU een strikte etikettering voor receptgeneesmiddelen invoeren, met onder meer veiligheidsetiketten met informatie over de fabrikant en de distributeur. Ik vind dat er zwaardere sancties moeten gelden voor vervalsers van medicijnen, en dat het controlemechanisme effectief moet werken in de hele EU, in alle schakels van de distributieketen. Bijzondere aandacht moet uitgaan naar de internetverkoop van geneesmiddelen met de nodige veiligheidsmaatregelen. In dat kader is een strikt systeem met vergunningen, toezicht en controle nodig. Elke lidstaat moet alle nodige maatregelen nemen om te voorzien in een goed werkend systeem dat de burgers waarschuwt voor gevaarlijke vervalsingen of voor medicijnen van slechte kwaliteit en dat zelfs mogelijkheden biedt om dergelijke medicijnen van de markt te verwijderen.</p>
    </intervention>
    <intervention id="3-231-000" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Dit verslag is gebaseerd op een voorstel van de Commissie dat bedoeld is om te verhinderen dat vervalste geneesmiddelen in de legale distributieketen belanden, en aandacht vraagt voor een probleem dat de Europese burgers steeds meer zorgen baart: de kwaliteit en veiligheid van de geneesmiddelen die zij gebruiken. Benadrukt moet worden dat dit voorstel een positief effect heeft, omdat het de discussie bevordert over een kwestie die van fundamenteel belang is, met als uiteindelijk doel de bestrijding van vervalste geneesmiddelen. Geneesmiddelenvervalsing is een strafrechtelijk vergrijp als gevolg waarvan patiënten de nodige medische behandeling wordt ontzegd; vervalste geneesmiddelen zijn schadelijk voor de gezondheid en hebben soms zelfs dodelijke gevolgen. Zoals de rapporteur stelt, moet de bescherming van de volksgezondheid het hoofddoel van de richtlijn zijn. Dat moet in de rechtsgrondslag van de richtlijn tot uiting komen. Anderzijds lijkt het me van essentieel belang dat de distributieketen voor geneesmiddelen beter afgeschermd wordt en dat er derhalve duidelijke definities worden geformuleerd, niet alleen voor wat betreft het toepassingsgebied, maar ook met betrekking tot de rol en aansprakelijkheid van de diverse spelers in de distributieketen: handelaars, distributeurs en tussenhandelaars. Ik heb voor dit verslag gestemd omdat ik het van fundamenteel belang vind dat er wettelijke maatregelen op dit gebied komen om deze toenemende bedreiging van de gezondheid aan te pakken en om de veiligheid van patiënten beter te waarborgen.</p>
    </intervention>
    <intervention id="3-232-000" speaker_id="38595" name="Rovana Plumb" is_mep="True" mode="written">
      <p sl="en">We hebben te maken met een alarmerende stijging van de hoeveelheid qua identiteit, geschiedenis of oorsprong vervalste geneesmiddelen. Met de richtlijn worden bindende veiligheidskenmerken ingevoerd voor alle receptgeneesmiddelen en een systeem voor snelle meldingen, alsmede geharmoniseerde veiligheidskenmerken om de echtheid van individuele verpakkingen te verifiëren en deze te identificeren en ze manipulatiebestendig te maken (met een mogelijke uitzondering voor bepaalde producten na uitvoering van een risicobeoordeling). De richtlijn voert echter geen veiligheidskenmerken in voor vrij verkrijgbare geneesmiddelen, tenzij een risicobeoordeling aantoont dat er een reëel risico bestaat op vervalsing en aldus op gevaar voor de volksgezondheid. Dan ten aanzien van de met de richtlijn ingevoerde traceerbaarheid: producten zullen worden voorzien van een eenduidig identificatienummer voor de veiligheidskenmerken (bijvoorbeeld een serienummer) waarmee de authenticiteit van producten en individuele verpakkingen op elk moment in de distributieketen, tot in de apotheek, kan worden geverifieerd. Bovendien moeten de lidstaten systemen inrichten waarmee kan worden voorkomen dat verdachte medicinale producten bij de patiënt terecht komen. Internetverkopen: de voorwaarden voor de levering van geneesmiddelen aan het publiek worden vastgesteld door de lidstaten. Transparantie: verhoogde transparantie met betrekking tot groothandelaren. Boetes: boetes voor inbreuken op nationale regelgeving dienen daadwerkelijk te worden opgelegd.</p>
    </intervention>
    <intervention id="3-233-000" speaker_id="4253" name="Frédérique Ries" is_mep="True" mode="written">
      <p sl="fr">Na merkproducten en sigaretten worden nu ook geneesmiddelen vervalst, en de zeven miljoen geneesmiddelen die jaarlijks in beslag worden genomen vertegenwoordigen ongeveer 5 procent van alle namaakmedicijnen. De uitdaging voor de Europese autoriteiten, zowel gerechtelijke instanties als douaneautoriteiten, is enorm: zij moeten achterhalen waar deze vervalste medicijnen vandaan komen en een halt toeroepen aan dit verkeer dat wereldwijd miljoenen levens in gevaar brengt. Daarom verwelkom ik de overeenkomst die is bereikt tussen het Parlement en de Raad om in de 27 lidstaten een gezamenlijk rechtskader in te stellen om het risico van vervalste geneesmiddelen te beperken. Van de grootste voordelen noem ik: het principe van getrapte verantwoordelijkheid dat alle spelers in de keten bestrijkt – bezitters van een vergunning voor de vervaardiging, groothandelaars, tussenhandelaars, enzovoort; het verplichte gebruik van een veiligheidskenmerk (serienummers of verzegelingen) op de verpakking van receptgeneesmiddelen; de invoering van strengere regels voor inspecties die worden uitgevoerd in samenwerking met het Europees Geneesmiddelenbureau; en het opstellen van een lijst van instanties die producten op afstand mogen verkopen.</p>
      <p sl="fr">Tot slot, dit is een belangrijke wetgeving. Er moeten echter meer internationale samenwerking en meer cybercontroles komen om vervalste Viagra, afslankproducten, huidcrèmes, enzovoort, die met een muisklik verkrijgbaar zijn, uit te bannen.</p>
    </intervention>
    <intervention id="3-234-000" speaker_id="97199" name="Crescenzio Rivellini" is_mep="True" mode="written">
      <p sl="it">Ik wil mevrouw Matias feliciteren met het uitstekende werk dat zij heeft geleverd. Vervalste geneesmiddelen zijn ‘sluipmoordenaars’, want ondanks dat ze niet werken, bevatten ze wel giftige stoffen die schadelijk of zelfs dodelijk kunnen zijn voor degenen die ze innemen. Het ontbreken van kaderwetgeving werkt vervalsing, oftewel een georganiseerde criminele activiteit, in de hand.</p>
      <p sl="it">We zijn getuige geweest van een buitensporige toename van deze criminele activiteit, waarbij de onderschepte hoeveelheden vervalste geneesmiddelen sinds 2005 met 400 procent zijn toegenomen. Volgens schattingen gaat het op dit moment bij 1 procent van alle geneesmiddelen die via de legale distributieketen aan Europese consumenten worden verkocht om vervalsingen en men schat dat dit percentage groeit. In andere delen van de wereld zou meer dan 30 procent van de in de handel verkrijgbare geneesmiddelen vervalst kunnen zijn. Daarnaast worden er steeds meer innovatieve en levensreddende geneesmiddelen vervalst.</p>
      <p sl="it">Daarom hebben we vandaag nieuwe wetgeving aangenomen om te verhinderen dat vervalste geneesmiddelen in de legale distributieketen belanden en om de patiëntveiligheid te waarborgen. De wetgeving heeft ook betrekking op de verkoop via internet en introduceert nieuwe veiligheidsvoorzieningen en traceerbaarheidsmaatregelen, en tevens straffen voor vervalsers, om te voorkomen dat er vervalste geneesmiddelen worden verkocht aan EU-burgers.</p>
    </intervention>
    <intervention id="3-235-000" speaker_id="28409" name="Raül Romeva i Rueda" is_mep="True" mode="written">
      <p sl="en">Voor een betere bescherming van het distributienetwerk voor medicinale producten is het van cruciaal belang dat duidelijk wordt omschreven wat precies de verschillende elementen en de verschillende actoren van die distributieketen zijn. Wat is nu bijvoorbeeld precies een vervalst geneesmiddel? Wat is exact een actief ingrediënt of een excipiëns? In haar verslag brengt de Commissie niet de zo broodnodige helderheid in de zaak. Dat geldt eveneens voor de definitie van de verschillende in de distributieketen actieve spelers en hun rol en verantwoordelijkheden. Het is van cruciaal belang dat er een onderscheid wordt gemaakt tussen de spelers die reeds formeel erkend zijn - en waarvan wordt uitgegaan dat zij betrouwbaar zijn - en die welke niettegenstaande het feit dat zij wel degelijk van invloed zijn op de betrouwbaarheid van de distributieketen, niet binnen die categorie vallen.</p>
      <p sl="en">Er dient dan ook een onderscheid te worden gemaakt tussen handelaren en tussenpersonen, met daaraan gekoppeld een duidelijke omschrijving van hun respectievelijke rol en verantwoordelijkheden. Dat geldt eveneens voor andere partijen, zoals vervoerders of parallelhandelaren. De richtlijn dient elke verwarring uit te sluiten en geen enkele ruimte te laten voor grijze gebieden. De richtlijn dient duidelijk te omschrijven welke spelers er op dit vlak actief mogen zijn en onder welke voorwaarden. Met duidelijke definities wordt de tenuitvoerlegging er stukken eenvoudiger op.</p>
    </intervention>
    <intervention id="3-236-000" speaker_id="33989" name="Daciana Octavia Sârbu" is_mep="True" mode="written">
      <p sl="en">In de afgelopen jaren is het steeds makkelijker geworden om vervalste geneesmiddelen te verkopen. In verband met het steeds verder toenemende gevaar dat deze geneesmiddelen in de distributieketen belanden, moet de regelgeving dringend worden aangepast. Vooral de verkoop via internet is moeilijk te reguleren en dit kan alleen op internationaal niveau doeltreffend worden aangepakt. Deze kwestie kwam in het voorstel van de Commissie niet aan de orde en dankzij het werk van de Commissie ENVI is er daarom een belangrijke verbetering aangebracht, door waarborgen in te bouwen voor consumenten die geneesmiddelen via internet kopen. Maar vanwege de aard van het internet kunnen we dit risico niet volledig uitbannen. De consument moet bewuster gemaakt worden van de risico’s van internetverkoop, en ik juich het toe dat in het kader van het bereikte compromis besloten is bewustmakingscampagnes voor de burgers in het verslag op te nemen. De Commissie verkeert in een unieke positie om voorlichtingscampagnes voor het publiek te coördineren en ze moet ervoor zorgen dat de lidstaten hun verplichtingen op dit gebied nakomen.</p>
    </intervention>
    <intervention id="3-237-000" speaker_id="4751" name="Bart Staes" is_mep="True" mode="written">
      <p sl="nl">In de EU is er een zorgwekkende toename van vervalste geneesmiddelen. Ze kunnen minderwaardige, vervalste of verkeerd gedoseerde – al dan niet werkzame – bestanddelen of helemaal geen werkzame bestanddelen bevatten en vormen zo een ernstige bedreiging voor de patiënt. De directe en indirecte maatschappelijke kosten van niet-optreden bedragen voor het bedrijfsleven zeker meer dan 10 miljard euro. Samen met de Groene fractie in het EP steun ik dit akkoord. Het past bestaande regels aan aan de tijd en introduceert veiligheidskenmerken om de identificatie, authenticatie en traceerbaarheid van het geneesmiddel te garanderen, terwijl het ook de verkoop van geneesmiddelen via het internet reguleert. Dat is één van de belangrijkste routes waarlangs vervalste geneesmiddelen op de Europese markt belanden. Naar schatting zijn geneesmiddelen die via internet worden gekocht op sites die hun werkelijke fysieke adres niet vermelden, in meer dan 50 procent van de gevallen vervalst.</p>
      <p sl="nl">Daarom moet onderscheid worden gemaakt tussen legale postorder- of internetapotheken en de illegale distributieketen waartoe niet-gecontroleerde internetaankopen behoren. Een wettige postorderapotheek moet verbonden zijn met een wettig geregistreerde apotheek, waarbij ervoor moet worden gezorgd dat de wettige postorderapotheek voldoet aan alle wettelijke vereisten die voor apotheken in de lidstaat waar die wettelijk gevestigd zijn, van toepassing zijn.</p>
    </intervention>
    <intervention id="3-238-000" speaker_id="4545" name="Catherine Stihler" is_mep="True" mode="written">
      <p sl="en">Ik heb voor dit verslag gestemd dat tot doel heeft te verhinderen dat vervalste geneesmiddelen in de legale distributieketen belanden, door meer harmonisatie, verbetering van de traceerbaarheid en sancties die afschrikkend en doeltreffend zijn. De veiligheid van patiënten dient voorop te staan als het om geneesmiddelen gaat.</p>
    </intervention>
    <intervention id="3-239-000" speaker_id="28221" name="Thomas Ulmer" is_mep="True" mode="written">
      <p sl="de">Ik heb voor het verslag gestemd omdat het een nieuwe grondslag biedt voor de bestrijding van vervalste geneesmiddelen. Stapsgewijs worden eerst vaak vervalste geneesmiddelen en later ook andere geneesmiddelen in veilige verpakkingen aangeboden. Farmaceutische marketing wordt door de procedures van controle en traceerbaarheid aan banden gelegd. De consumentenbescherming wordt versterkt. De kosten voor de industrie blijven beperkt.</p>
    </intervention>
    <intervention id="3-240-000" speaker_id="96698" name="Viktor Uspaskich" is_mep="True" mode="written">
      <p sl="lt">Dames en heren, de hoeveelheden vervalste medicijnen die de EU binnenkomen, nemen sterk toe. Dit is met name voor landen als Litouwen, aan de oostelijke buitengrens van de EU, een punt van zorg. Oost-Europa is de belangrijkste route voor de miljardenhandel in vervalste medicijnen. Dit is een enorm probleem: volgens schattingen van de Commissie worden er jaarlijks 1,5 miljoen verpakkingen met vervalste medicijnen via de legale distributiekanalen verkocht. Nog verontrustender is het feit dat de omvang met maximaal 20 procent per jaar toeneemt. Vervalste medicijnen zijn “stille moordenaars”. De distributeurs zijn gevaarlijke criminelen en moeten als zodanig worden beschouwd. Voor de vervalsing van geneesmiddelen moeten dezelfde straffen gelden als voor drugshandel. Dat vereist een betere samenwerking tussen de verschillende nationale en internationale instellingen. We moeten de internetverkoop van vervalste medicijnen een halt toeroepen omdat het internet een van de belangrijkste routes is waarlangs vervalste geneesmiddelen op de Europese markt belanden. Volgens de Wereldgezondheidsorganisatie zijn geneesmiddelen die via internet verkocht worden, in 50 procent van de gevallen vervalst. Ik ben van mening dat we prioriteit moeten geven aan voorlichting van het publiek over de risico’s van het onlinekopen van geneesmiddelen.</p>
    </intervention>
    <intervention id="3-241-000" speaker_id="96774" name="Jarosław Leszek Wałęsa" is_mep="True" mode="written">
      <p sl="pl">Ik heb gestemd voor het voorstel voor een richtlijn van het Europees Parlement en de Raad tot wijziging van Richtlijn 2001/83/EG om te verhinderen dat geneesmiddelen die qua identiteit, geschiedenis of oorsprong vervalst zijn, in de legale distributieketen belanden. Het verschijnen van vervalste geneesmiddelen in het officiële distributiesysteem bedreigt het hele Europese farmaceutische systeem doordat het vertrouwen van burgers in de kwaliteit van de geneesmiddelen in apotheken of bij andere legale verkooppunten wordt ondermijnd.</p>
      <p sl="pl">Het meest verontrustende aspect is volgens mij de verandering van het risicoprofiel. In het verleden werden vooral de zogenaamde "life style"-geneesmiddelen nagemaakt, momenteel is het aantal vervalste innovatieve en levensreddende medicijnen spectaculair gestegen. Het is daarom van belang om een duidelijke en ondubbelzinnige definitie te formuleren voor het begrip “vervalste geneesmiddelen”, maar ook voor alle schakels in de distributieketen, zoals handelaars en tussenhandelaars, die evenzeer als producenten en distributeurs moeten handelen op basis van vergunningen en dienen te voldoen aan de regels voor goede praktijken. Gelet op het bovenstaande acht ik de steun voor alle maatregelen die beogen dit probleem te minimaliseren, prioritair en onmisbaar.</p>
    </intervention>
    <intervention id="3-243-000" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb uitsluitend voor deze resolutie gestemd vanwege de harde toezeggingen van de Commissie om de huidige financieringsinstrumenten te versterken, om te zorgen dat het mkb betere toegang krijgt tot kapitaal voor de financiering van zijn groei- en innovatiebeleid. In de context van de huidige economische crisis is het duidelijk van groot belang dat de bureaucratie van de subsidiestelsels van de EU verminderd wordt. Hoewel ik achter de maatregelen sta die in deze resolutie worden voorgesteld, vraag ik de aandacht van de Commissie voor de noodzaak om voortgang te maken met een ambitieuzer plan, namelijk de “Small Business Act” voor de programmeringsperiode na 2013. Ik wijs erop dat het in de huidige situatie belangrijker is dan ooit dat het mkb stevige institutionele en financiële steun krijgt, omdat deze sector de ruggengraat vormt van de Europese economie en alleen kan groeien als er adequate en houdbare financieringsinstrumenten zijn.</p>
    </intervention>
    <intervention id="3-244-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb voor deze belangrijke ontwerpresolutie gestemd over de praktische aspecten met betrekking tot de herziening van EU-instrumenten om mkb-financiering in de komende programmeringsperiode te ondersteunen. De 23 miljoen kleine en middelgrote ondernemingen (mkb-bedrijven) in de Europese Unie vertegenwoordigen circa 99 procent van het bedrijfsleven en zorgen voor meer dan 100 miljoen banen, spelen een cruciale rol bij economische groei, sociale cohesie en het scheppen van banen, zijn een belangrijke bron van innovatie en leggen een groot gewicht in de schaal bij het ondersteunen en verruimen van de werkgelegenheid. Mkb-bedrijven zijn echter in beperkte mate in staat toegang te krijgen tot financiering, hetgeen een belangrijke hinderpaal vormt voor de oprichting en groei daarvan, en de heersende financiële en economische crisis heeft dit probleem alleen maar erger gemaakt. Ik sta daarom achter het verzoek in de resolutie om de financieringsmogelijkheden voor innovatiegerichte financiële instrumenten in het kader van de EU-begroting aanzienlijk uit te breiden en te voorzien in de financieringsbehoeften van mkb-bedrijven, ook in het licht van de EU-strategie voor 2020. Er zij echter op gewezen dat de huidige financiële regelgeving over het gebruik van Europese fondsen en programma’s onnodig complex zijn, en dat de kosten in termen van tijd en geld om aan deze reguleringen te voldoen, volstrekt niet in verhouding staan tot de voordelen voor de uiteindelijke subsidieontvangers. Ik steun dan ook het verzoek aan de Commissie om eenvoudigere en minder kostbare reguleringen en richtsnoeren voor te stellen, met name voor programma’s die zich richten op laagdrempelige mkb-financiering.</p>
    </intervention>
    <intervention id="3-245-000" speaker_id="1941" name="Roberta Angelilli" is_mep="True" mode="written">
      <p sl="it">In oktober vorig jaar heeft de Commissie een beleidsstuk gepresenteerd met de titel “Een geïntegreerd industriebeleid in een tijd van mondialisering”, waarin een aantal concrete initiatieven staan die bedoeld zijn om een sterke impuls te geven aan het Europese industriebeleid.</p>
      <p sl="it">Kmo’s zijn, zoals commissaris Tajani ze gisteren in het Parlement omschreef, de ‘motor’ van de economische groei. Een op de vier arbeidsplaatsen is afhankelijk van de industriële sector, net als innovatie, onderzoek en ons wereldwijde concurrentievermogen. Er is inzet en coördinatie tussen Europese en nationale instellingen, banken en kmo’s nodig om bureaucratische obstakels uit de weg te ruimen en de regels te vereenvoudigen. In de afgelopen maanden zijn vele stappen in de goede richting gezet met de goedkeuring van de richtlijn betreffende bestrijding van betalingsachterstand, het beschermen van merken en producten, de groeimogelijkheden van de groene economie en het nieuwe beleid dat zich richt op toerisme, maar we zijn er nog lang niet.</p>
      <p sl="it">Veel bedrijven in de EU zijn afhankelijk van financiering en prikkels vanuit de EU, en daarom moet de toegang tot financiering worden gewaarborgd en verbeterd. Dit is bovendien een doelstelling met een hoge prioriteit, waar hopelijk veel aandacht aan zal worden besteed in de herziening van de “Small Business Act”, die op 23 februari door commissaris Tajani zelf in Rome zal worden gepresenteerd.</p>
    </intervention>
    <intervention id="3-246-000" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor deze ontwerpresolutie gestemd. De kleine en middelgrote ondernemingen (mkb-bedrijven) in de Europese Unie vertegenwoordigen circa 99 procent van het bedrijfsleven en zorgen voor meer dan 100 miljoen banen. Ze spelen een cruciale rol bij economische groei, sociale cohesie en het scheppen van banen. Mkb-bedrijven zijn echter in beperkte mate in staat toegang te krijgen tot financiering, hetgeen een belangrijke hinderpaal vormt voor hun groei, en de heersende financiële en economische crisis heeft dit probleem alleen maar erger gemaakt. De bankensector verlangt steeds meer zekerheden en hogere risicopremies. Naar mijn mening is de beschikbaarheid van krediet- en leninggarantieregelingen cruciaal ter waarborging van de levensvatbaarheid van deze sector evenals van het groei- en werkgelegenheidspotentieel. Bijzondere aandacht moet uitgaan naar de EIB-leningen voor de mkb-sector; in 2008 was hiervoor een bedrag van 15 miljard euro uitgetrokken, maar uit onderzoek blijkt dat slechts een klein deel van dit geld bij de mkb-bedrijven terecht is gekomen. Als oorzaak wordt genoemd dat de banken die de leningen in de lidstaten beheren, de bankkredieten hadden aangescherpt. Ik ben van mening dat de Commissie de nodige maatregelen moet nemen om te waarborgen dat de toegewezen middelen ook bij de mkb-bedrijven terecht komen, zodat de levensvatbaarheid en groei van deze belangrijke sector veilig worden gesteld.</p>
    </intervention>
    <intervention id="3-247-000" speaker_id="96846" name="George Becali" is_mep="True" mode="written">
      <p sl="ro">Ik ben enorm onder de indruk van het aantal kmo’s in de Europese Unie, namelijk 23 miljoen, en ook van het aantal banen dat zij bieden, namelijk 100 miljoen. Deze cijfers tonen overduidelijk aan hoe belangrijk het wel niet is het programma ter financiering van deze sector te versterken. Het Europese financieringsprogramma is echter even zo divers als gecompliceerd. Ik ben het eens met de initiatiefnemers van deze ontwerpresolutie als zij zeggen dat dit programma gedurende de financieringsperiode van 2014 tot en met 2020 zo coherent mogelijk dient te zijn. Ik steun het idee van de initiatiefnemers om de Commissie te vragen de lidstaten aan te moedigen de nodige hervormingen uit te voeren. Hoewel deze kmo’s elkaar op de interne markt tegenkomen, ontvangen zij verschillende vormen van steun afhankelijk van uit welke lidstaat zij afkomstig zijn. Ook geloof ik in de voordelen van een centraal contactpunt voor alle financiële instrumenten van de EU ten behoeve van het mkb als een middel om de nationale steunmaatregelen op adequate wijze aan te vullen met Europese steunmaatregelen.</p>
    </intervention>
    <intervention id="3-247-500" speaker_id="97198" name="Mara Bizzotto" is_mep="True" mode="written">
      <p sl="it">De werkgelegenheidscrisis geeft meer dan voldoende aanleiding om een tekst aan te nemen waarin met het verzoek om het subsidiariteitsbeginsel toe te passen op het gebied van pensioenen eindelijk wordt erkend dat de regeringen een hoofdrol moeten spelen bij de wederopbouw van een sociaal Europa. Alleen een dappere keuze voor een democratie die dicht bij de burgers staat en gebaseerd is op hervorming van de werkgelegenheid waardoor werken aantrekkelijker wordt en op een ‘loonstrookjesfederalisme’ dat rekening houdt met de verschillen in de kosten van levensonderhoud in elke Europese regio – waaraan zowel de lonen als de pensioenen zullen moeten worden aangepast – zou een echte ommezwaai betekenen richting vernieuwing. Ik wil graag wijzen op de centrale rol die de kmo’s hierin spelen. Er zijn veel kmo’s in Europa en dat betekent dat ze werkgelegenheid en duurzaamheid creëren. Het verlagen van de arbeidskosten door belastingverlaging en onze kleine ondernemingen de kans bieden in de regio te blijven werken en investeren, zijn essentiële stappen om ervoor te zorgen dat de afdracht wordt gelijkgetrokken voor de oudere generaties en dat de nieuwe generaties een zekere toekomst krijgen met een goede kwaliteit van leven.</p>
    </intervention>
    <intervention id="3-248-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik wil erop wijzen dat een groot aantal mkb-bedrijven voor hun externe financiering voornamelijk aangewezen zullen blijven op kredieten en leningen. De bankensector, die steeds kapitaal- en risicogevoeliger wordt, verlangt meer zekerheden en hogere risicopremies, en een en ander resulteert in ontoereikende financieringsmogelijkheden en gemiste kansen op het punt van zakelijke en werkgelegenheidsperspectieven in deze buitengewoon omvangrijke sector van de economie. Ik beschouw derhalve de beschikbaarheid van krediet- en leninggarantieregelingen als cruciaal voor de benutting van het groei- en werkgelegenheidspotentieel dat mkb-bedrijven te bieden hebben. Er bestaat ook behoefte aan hefboomfinanciering voor de op nationaal en EU-niveau bestaande programma's. Het is van groot belang om de implementatie van de garantie-instrumenten in de context van het Kaderprogramma voor concurrentievermogen en innovatie (CIP) voort te zetten, evenals de in het kader van het zevende kaderprogramma opgezette Risicodelende Financieringsfaciliteit en de structuurfondsen (JEREMIE). De correcte implementatie hiervan wordt momenteel belemmerd door al te complexe administratieve procedures en daarom zou de Commissie het gebruik van de structuurfondsen ten behoeve van mkb-financieringsinstrumenten moeten vereenvoudigen, met name voor revolverende fondsen ter financiering van garantieregelingen, waarbij tegelijkertijd moet worden voorkomen dat er structuren ontstaan die bestaande regelingen repliceren.</p>
    </intervention>
    <intervention id="3-249-000" speaker_id="28354" name="Jan Březina" is_mep="True" mode="written">
      <p sl="cs">Aangezien de externe financiering van talloze kleine en middelgrote ondernemingen een kwestie is van leningen en kredieten, is het nodig een programma hiertoe tot stand te brengen en de rol van de Europese Investeringsbank ter zake te versterken. De Commissie dient zich tevens in te spannen voor de verwijdering van obstakels op de markt van risicokapitaal en obligaties, aangezien deze de ontwikkeling van deze markten in Europa afremt. Verder dient zij de instrumenten voor de deling van de risico's voor investeringen in het eigen kapitaal uit te breiden. Dit houdt onder meer in dat het besef van de risico's van talloze nationale belasting- en steunstelsels die aanzetten tot financiering middels grote schulden en financiering middels verhoging van het eigen kapitaal afschrikken, moet worden vergroot. De complexiteit van de communautaire financiële voorschriften en de aanwijzingen voor de Europese financiële instrumenten acht ik een groot probleem, zeker wanneer Europese fondsen en programma's worden ingezet ter ondersteuning van individuele ondernemingen middels verstrekking van relatief kleine bedragen. De tijd en ook de middelen die nodig zijn om te voldoen aan de uit deze voorschriften voortvloeiende vereisten zijn absoluut niet evenredig aan de opbrengsten die de eindontvanger van de financiële middelen als gevolg ervan geniet. Ook de versnippering van de programma's ter ondersteuning van de kmo’s is ongelukkig te noemen. De Commissie dient erop toe te zien dat het CIP, het zevende kaderprogramma en JEREMIE nauwer op elkaar aansluiten en dat er een enkel loket voor wordt ingericht, waar de kmo’s terechtkunnen voor overzichtelijke en doelgerichte informatie over het mogelijke gebruik van deze instrumenten.</p>
    </intervention>
    <intervention id="3-250-000" speaker_id="96867" name="Maria Da Graça Carvalho" is_mep="True" mode="written">
      <p sl="pt">De 23 miljoen kleine en middelgrote ondernemingen (mkb-bedrijven) in de Europese Unie spelen een cruciale rol bij economische groei, sociale cohesie en het scheppen van banen. Ik betreur het dat mkb-bedrijven een beperkt vermogen hebben om toegang te krijgen tot financiering en dat de heersende financiële en economische crisis dit probleem alleen maar erger heeft gemaakt. De beschikbaarheid van krediet- en leninggarantieregelingen is cruciaal voor de benutting van het groei- en werkgelegenheidspotentieel dat mkb-bedrijven te bieden hebben. Ik juich de invoering toe van een nieuwe Europese microfinancieringsfaciliteit voor werkgelegenheid, Progress. Ik sta achter de implementatie van de garantie-instrumenten in de context van het Kaderprogramma voor concurrentievermogen en innovatie (CIP), de onder het zevende kaderprogramma opgezette Risicodelende Financieringsfaciliteit en de structuurfondsen (JEREMIE), alsmede van de uit hoofde van het JASMINE-initiatief bestaande faciliteiten ter ondersteuning van microkredietinstellingen. Ik verzoek de Commissie echter het gebruik van de structuurfondsen ten behoeve van mkb-financieringsinstrumenten te vereenvoudigen. Ik dring verder aan op uitbreiding van de financieringsmogelijkheden voor innovatiegerichte financiële instrumenten die in het kader van de EU-begroting kunnen worden aangeboord, en op de ontwikkeling van eenvoudigere en minder kostbare reguleringen en richtsnoeren.</p>
    </intervention>
    <intervention id="3-251-000" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">De specifieke strategieën, maatregelen en actieplannen van de Europese commissie voor Europese kmo’s zijn wat mij betreft voor verbetering vatbaar. Ik ben een voorstander van een nieuw Europees instrument voor de verstrekking van microfinanciering ten behoeve van werkgelegenheid, voor verbetering van de regelgeving en de toegang van kmo’s tot de interne markt en financiering.</p>
    </intervention>
    <intervention id="3-252-000" speaker_id="4347" name="Christine De Veyrac" is_mep="True" mode="written">
      <p sl="fr">Als de verstrekkers van 100 miljoen banen in Europa, vormen mkb-bedrijven de ruggengraat van de Europese economie. Toch heeft slechts 2 procent van deze bedrijven toegang tot EU-gelden. Daarom heb ik gestemd voor de door het Europees Parlement aangenomen ontwerpresolutie waarin met name aandacht wordt gevraagd voor mkb-financiering in de komende programmeringsperiode van de Europese Unie (2014-2020), door middel van innovatieve financieringsinstrumenten. Ik verwelkom het heldere signaal dat het Parlement aan de Commissie en aan de Raad heeft afgegeven: zij worden gevraagd om een einde te maken aan de administratieve hinderpalen die met name lastig zijn voor kleine bedrijven en die hen ervan weerhouden om toegang te krijgen tot Europese fondsen en ondersteuningsprogramma’s.</p>
    </intervention>
    <intervention id="3-253-000" speaker_id="96951" name="Diane Dodds" is_mep="True" mode="written">
      <p sl="en">Kleine en middelgrote ondernemingen zullen van groot belang zijn om de economieën in heel Europa, die momenteel te kampen hebben met economische krimp of hooguit een zeer beperkte economische groei, nieuw leven in te blazen. In Noord-Ierland, waar ik vandaan kom, kan 98 procent van alle bedrijven gekwalificeerd worden als een mkb-bedrijf. Het is van groot belang dat mkb-bedrijven zo veel mogelijk steun krijgen, zodat ze hun rol in het economisch herstel kunnen vervullen, maar waar hebben ze momenteel mee te maken? Ze hebben te maken met banken die zwaardere voorwaarden stellen aan reeds verleende of nog te verlenen kredieten die nodig zijn voor het voortbestaan van deze bedrijven. Daarom moet de EU manieren vinden om banken te stimuleren om leningen te verstrekken en er tegelijkertijd zorg voor dragen dat de mkb-financieringsregelingen van de EU toegankelijk zijn.</p>
      <p sl="en">De bestaande regelingen moeten worden gestroomlijnd en vereenvoudigd, zodat ze makkelijker kunnen worden uitgevoerd en zodat de toegang wordt vereenvoudigd. Veel mkb-bedrijven, toch al zwaar belast door de EU-bureaucratie, beschikken met hun beperkte personeelsbestand gewoon niet over de kennis of de tijd om de aanvraagprocedures te doorlopen die momenteel gelden. Bij sommige van die procedures is niet eens gedacht aan de mensen die het echt nodig hebben. De bestaande regelingen kunnen in principe hulp bieden, maar het moet makkelijker worden gemaakt om die hulp te krijgen.</p>
    </intervention>
    <intervention id="3-254-000" speaker_id="28310" name="Edite Estrela" is_mep="True" mode="written">
      <p sl="pt">Ik heb voor deze resolutie gestemd omdat ik ervoor ben dat er iets gedaan wordt aan de mogelijkheden voor mkb-bedrijven om toegang te krijgen tot Europese financiering die immers een belangrijk middel is voor hun oprichting en groei, terwijl de heersende financiële en economische crisis deze toegang alleen maar moeilijker heeft gemaakt.</p>
    </intervention>
    <intervention id="3-255-000" speaker_id="96977" name="Diogo Feio" is_mep="True" mode="written">
      <p sl="pt">Er zijn ongeveer 23 miljoen kleine en middelgrote ondernemingen (mkb-bedrijven) in de Europese Unie. Hun belang voor de nationale economieën en hun groeipotentieel voor de arbeidsmarkt zijn onmiskenbaar. Portugal is daarvan een voorbeeld. De ongeveer 300 000 mkb-bedrijven vormen ruim 99 procent van het totale aantal ondernemingen en deze bedrijven zijn goed voor ruim twee miljoen banen en een gezamenlijke omzet van ongeveer 170 miljard euro. Met de recente crisis is het toch al beperkte vermogen van mkb-bedrijven om toegang te krijgen tot financiering alleen nog maar veel kleiner geworden, vooral doordat de bankensector steeds striktere voorwaarden oplegt voor de financiering van kredieten. Daardoor is het functioneren van de mbk-financieringsregelingen van nog vitaler belang geworden, met name doordat er meer middelen vrij worden gemaakt op de begroting van de Unie voor het Kaderprogramma voor concurrentievermogen en innovatie van de structuurfondsen en het zevende kaderprogramma. Anderzijds is het belangrijk dat het marktfalen gecorrigeerd wordt en dat administratieve belemmeringen opgeheven worden. Het is nodig om tijdig de juiste maatregelen te nemen om de nationale economieën van de lidstaten te helpen hun groeipotentieel te verwezenlijken en bij te dragen aan de groei van de arbeidsmarkt, ten behoeve van de ontwikkeling van de landen en de sociale cohesie die daarvan het gevolg is.</p>
    </intervention>
    <intervention id="3-256-000" speaker_id="96899" name="José Manuel Fernandes" is_mep="True" mode="written">
      <p sl="pt">Deze resolutie van het Europees Parlement betreft de praktische aspecten met betrekking tot de herziening van EU-instrumenten om mkb-financiering in de komende programmeringsperiode te ondersteunen. Het aantal kleine ondernemingen is in Europa de laatste jaren aanzienlijk toegenomen. Ze vertegenwoordigen al 99 procent van het bedrijfsleven, zorgen voor meer dan 100 miljoen banen en spelen een cruciale rol bij economische groei en sociale cohesie. Desondanks hebben mkb-bedrijven een beperkt vermogen om toegang te krijgen tot financiering, en de heersende financiële crisis, waarin de bankensector striktere voorwaarden oplegt voor financieringsregelingen, heeft dit probleem alleen maar erger gemaakt.</p>
      <p sl="pt">Ik ben daarom blij met de goedkeuring van deze resolutie en ik hoop dat dit zal leiden tot aanzienlijk beter functionerende mbk-financieringsregelingen en tot een vereenvoudiging van de administratieve procedures, met name door het aantal programma´s terug te brengen en door de aansluiting tussen de nationale programma´s en de EU-programma´s te verbeteren.</p>
    </intervention>
    <intervention id="3-257-000" speaker_id="4466" name="Ilda Figueiredo" is_mep="True" mode="written">
      <p sl="pt">Deze ontwerpresolutie zit vol tegenstrijdigheden, aangezien zij − ook al staan er enkele positieve zaken in inzake ondersteuningsmaatregelen voor het mkb − een legitimatie vormt van het beleid dat nu juist de oorzaak is van de problemen waar het mkb mee kampt, zoals vooral het Stabiliteits- en groeipact, de liberalisering van de financiële markten en de zogenaamde vrije mededinging. Dit dient uitsluitend de belangen van economische en financiële groepen die hoge prijzen hanteren om nog meer winst te behalen, of het nu gaat om kredietverstrekking of om de prijzen van energie en grondstoffen.</p>
      <p sl="pt">Wat we nodig hebben is een daadwerkelijke wijziging van het communautair beleid. We moeten een eind maken aan het Stabiliteits- en groeipact en zijn irrationele criteria, en dit vervangen door een echt pact voor werkgelegenheid en sociale vooruitgang, dat kleinschalige investeringen bevordert en micro-ondernemingen de kans geeft te groeien, en vooral steun kan geven aan groepen − zoals bijvoorbeeld jonge ondernemers − die problemen ondervinden bij het verkrijgen van kredieten voor hun bedrijfsplannen; een pact dat de groei van banen met rechten bevordert en de levensomstandigheden verbetert, zodat de koopkracht toeneemt.</p>
    </intervention>
    <intervention id="3-258-000" speaker_id="58758" name="Elisabetta Gardini" is_mep="True" mode="written">
      <p sl="it">Ik vind deze ontwerpresolutie in zeker opzicht een actie die al eerder had moeten worden ondernomen ten gunste van een economische sector (die van de kleine en middelgrote ondernemingen) die van groot belang is voor de economie van de EU. Een herziening van de instrumenten voor ondersteuning is tevens opportuun gezien de economische crisis die een zeer grote impact heeft gehad op de kmo’s, zoals duidelijk blijkt uit het gegeven dat er alleen al in de periode 2009 tot 2010 3 250 000 banen verloren zijn gegaan (meer dan een derde van de nieuwe banen die in deze sector waren gecreëerd). Wat dat betreft, vind ik het belangrijk de nadruk te leggen op de samenwerking tussen de Europese Commissie en de Europese Bank, waarbij met name investeringen moeten worden gesteund waarmee de doeltreffendheid van kmo-financieringsprogramma’s kan worden vergroot. We moeten met name de continuïteit van krediet waarborgen door middel van maatregelen inzake liquiditeit en kapitaalvereisten en nieuwe initiatieven op drie strategische vlakken om het concurrentievermogen van ondernemingen te bevorderen in een fase die nog steeds moeilijk is, maar zonder twijfel meer gericht is op groei: internationalisering, innovatie en groei in omvang. Met een richtlijn betreffende het bestrijden van betalingsachterstand van overheidsinstanties heeft Europa al een belangrijk signaal afgegeven ter ondersteuning van de kmo’s, en we doen er goed aan op deze wijze door te gaan als we de economische groei in Europa willen stimuleren.</p>
    </intervention>
    <intervention id="3-259-000" speaker_id="28123" name="Louis Grech" is_mep="True" mode="written">
      <p sl="en">Mkb-bedrijven vormen een belangrijk deel van de ruggengraat van de Europese economie en ze zijn de belangrijkste aanjager van werkgelegenheid, economische groei, sociale cohesie en innovatie in Europa. De deelname en de actieve rol van het mkb is absoluut noodzakelijk om de concurrentiepositie van de interne markt te bevorderen. Met de financiële crisis is het duidelijk geworden dat de Europese financiële markten het mkb momenteel onvoldoende financiële regelingen kunnen bieden. Innovatieve en op groei gerichte kleine ondernemingen moeten kapitaal van buiten aantrekken, omdat ze niet over eigen middelen beschikken of geen kredieten kunnen krijgen bij de banken. Een klimaat dat gunstiger is voor micro-ondernemingen en ambachtsbedrijven moet gesteund worden door hoogwaardige ondersteunende diensten te stimuleren, en door betere juridische en fiscale maatregelen en sociale bescherming van nieuwe ondernemers.</p>
      <p sl="en">Met betere en houdbare financieringsregelingen kan gewaarborgd worden dat het mkb makkelijker toegang krijgt tot financiering. De Commissie moet haar inspanningen ter vergemakkelijking van grensoverschrijdend bankieren versterken door alle bestaande belemmeringen voor het gebruik van concurrerende clearing- en afwikkelingsystemen weg te nemen en de handel aan gemeenschappelijke regels te onderwerpen. De Commissie moet een vergelijkende analyse maken van de mogelijkheden voor het mkb op de investeringsmarkt en van wat zij momenteel echt nodig hebben.</p>
    </intervention>
    <intervention id="3-260-000" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb voor dit document gestemd omdat de 23 miljoen kleine en middelgrote ondernemingen (mkb-bedrijven) in de Europese Unie, die circa 99 procent van het bedrijfsleven vertegenwoordigen en zorgen voor meer dan 100 miljoen banen, een cruciale rol spelen bij economische groei, sociale cohesie en het scheppen van banen, een belangrijke bron van innovatie zijn en een groot gewicht in de schaal leggen bij het ondersteunen en verruimen van de werkgelegenheid. Het beperkte vermogen van mkb-bedrijven om toegang te krijgen tot financiering vormt echter een belangrijke hinderpaal voor hun oprichting en groei, en de heersende financiële en economische crisis heeft dit probleem alleen maar erger gemaakt. De bankensector verlangt meer zekerheden en hogere risicopremies, maar beide vereisten resulteren in ontoereikende financieringsmogelijkheden en gemiste kansen op het punt van zakelijke en werkgelegenheidsperspectieven in deze buitengewoon omvangrijke sector van de economie. De beschikbaarheid van krediet- en leninggarantieregelingen is cruciaal voor de benutting van het groei- en werkgelegenheidspotentieel dat mkb-bedrijven te bieden hebben. Ik ben het ermee eens dat alles in het werk moet worden gesteld voor een effectieve implementatie van financieringsfaciliteiten op nationaal en Europees niveau, dat administratieve procedures vereenvoudigd moeten worden en dat het gebruik van de structuurfondsen moet worden vereenvoudigd.</p>
    </intervention>
    <intervention id="3-261-000" speaker_id="28424" name="Tunne Kelam" is_mep="True" mode="written">
      <p sl="en">Ik heb voor deze resolutie gestemd, omdat deze een van de belangrijkste problemen van dit moment behandelt. De crisis in de financiële sector heeft ertoe geleid dat banken meer zekerheden en hogere risicopremies verlangen, waardoor het veel moeilijker geworden is startkapitaal en andere soorten financiering te verkrijgen. We kunnen het ons niet permitteren dat het mkb met nog zwaardere lasten en hogere administratieve kosten te maken krijgt. We kunnen het ons niet permitteren dat mkb-bedrijven failliet gaan door bureaucratie of door striktere regels in de financiële sector. Het mkb is de motor van onze economieën en deze bedrijven mogen niet gestraft worden voor het wanbeleid in de financiële sector. Het is belangrijk dat we dit soort resoluties vaak genoeg aan de orde stellen om onszelf, de Commissie en de lidstaten te herinneren aan onze plicht om een duurzame economie te waarborgen. En dat kan alleen met een duurzaam mkb.</p>
    </intervention>
    <intervention id="3-262-000" speaker_id="96769" name="Jürgen Klute" is_mep="True" mode="written">
      <p sl="de">Door steun aan kleine en middelgrote ondernemingen worden talrijke banen behouden en wordt het innovatievermogen van de Europese economie versterkt. Daarom is het ook goed om ervoor te zorgen dat deze ondernemingen op een zinvolle manier van extern kapitaal worden voorzien, omdat zij alleen dan de nodige investeringen kunnen doen. De eis van het Europees Parlement om meer durfkapitaal ter beschikking te stellen, moet echter om principiële redenen van de hand worden gewezen. In plaats van de banken voor te schrijven dat zij de reële economie met zinvolle kredieten ondersteunen, wil het Parlement dat kleine en middelgrote ondernemingen op de kapitaalmarkten gemakkelijker aan investeringen door beleggingsfondsen en private-equity-maatschappijen kunnen komen.</p>
      <p sl="de">Volgens het beginsel "lever iedereen maar over aan de speculanten" wordt er in een deel van de ontwerpresolutie voor gepleit transacties van private-equity-maatschappijen te vereenvoudigen. Op die manier worden kleine ondernemingen nog meer een speelbal van investeerders, die vaak op zoek zijn naar een absurd hoog rendement dat meestal alleen kan worden bereikt door overgenomen ondernemingen op te splitsen en stuk voor stuk weer te verkopen.</p>
    </intervention>
    <intervention id="3-263-000" speaker_id="96816" name="Giovanni La Via" is_mep="True" mode="written">
      <p sl="it">Kleine en middelgrote Europese ondernemingen leveren een grote bijdrage aan de economische groei in de Europese Unie. Er zijn 23 miljoen kmo’s, die samen 99 procent van het Europese bedrijfsleven vormen. Alleen al deze cijfers maken duidelijk waarom we deze ondernemingen, die de daadwerkelijke drijvende kracht achter onze economie vormen, willen en moeten beschermen. Met de ontwerpresolutie waarover vandaag is gestemd, hebben we getracht duidelijke boodschappen over te brengen aan de Commissie: we mogen deze ondernemingen niet in de steek laten. Daarom willen wij, mede door mijn stem vóór deze ontwerpresolutie, verzoeken om meer fondsen voor de kmo’s, willen wij eisen dat de bureaucratie wordt verminderd en dat de eisen waaraan moet worden voldaan om financiering te ontvangen worden aangepast, zodat kmo’s daadwerkelijk kunnen profiteren van deze financiering, en willen wij tevens verzoeken om meer fondsen voor onderzoek. We moeten de economische crisis die Europa in de afgelopen jaren heeft getroffen, te boven komen en we kunnen alleen maar hopen dat we onze economie nieuw leven kunnen inblazen door deze ondernemingen te steunen.</p>
    </intervention>
    <intervention id="3-264-000" speaker_id="1403" name="David Martin" is_mep="True" mode="written">
      <p sl="en">Ik heb voor deze resolutie gestemd, waarin krachtig wordt gepleit voor voortgezette implementatie van de garantie-instrumenten in de context van het Kaderprogramma voor concurrentievermogen en innovatie (CIP), de in het kader van het zevende kaderprogramma opgezette Risicodelende Financieringsfaciliteit en de structuurfondsen (JEREMIE), zodat de kredietverlening aan het mkb kan worden verruimd, alsmede van de uit hoofde van het JASMINE-initiatief bestaande faciliteiten ter ondersteuning van microkredietinstellingen; waarin erop wordt gewezen dat de correcte implementatie hiervan momenteel wordt belemmerd door al te complexe administratieve procedures; en waarin de Commissie wordt verzocht het gebruik van de structuurfondsen ten behoeve van mkb-financieringsinstrumenten te vereenvoudigen, met name voor revolverende fondsen ter financiering van garantieregelingen, en tegelijkertijd te voorkomen dat er structuren ontstaan die bestaande regelingen op bijvoorbeeld nationaal niveau repliceren.</p>
    </intervention>
    <intervention id="3-265-000" speaker_id="96978" name="Nuno Melo" is_mep="True" mode="written">
      <p sl="pt">Er zijn in de EU 23 miljoen kleine en middelgrote ondernemingen (mkb-bedrijven), die circa 99 procent van het bedrijfsleven vertegenwoordigen en voor meer dan 100 miljoen banen zorgen, een cruciale rol spelen bij economische groei, sociale cohesie en het scheppen van banen, een belangrijke bron van innovatie zijn en een groot gewicht in de schaal leggen bij het ondersteunen en verruimen van de werkgelegenheid.</p>
      <p sl="pt">Dit soort bedrijven heeft echter een beperkt vermogen om toegang te krijgen tot financiering, wat een belangrijke hinderpaal vormt voor hun oprichting en groei, en de heersende financiële en economische crisis heeft dit probleem alleen maar erger gemaakt. Het is daarom absoluut noodzakelijk dat er aanzienlijke uitbreiding komt van de financieringsmogelijkheden voor innovatiegerichte financiële instrumenten die in het kader van de EU-begroting kunnen worden aangeboord om te voorzien in de financieringsbehoeften van mkb-bedrijven, in het licht van de Europa 2020-strategie.</p>
    </intervention>
    <intervention id="3-266-000" speaker_id="96670" name="Louis Michel" is_mep="True" mode="written">
      <p sl="fr">Kleine en middelgrote bedrijven leveren een fundamentele bijdrage aan de economische groei en aan sociale cohesie en leggen een groot gewicht in de schaal bij het ondersteunen en verruimen van de werkgelegenheid. Het beperkte vermogen van mkb-bedrijven om toegang te krijgen tot financiering vormt een belangrijke hinderpaal voor de oprichting en groei daarvan, en de heersende financiële en economische crisis heeft dit probleem alleen maar erger gemaakt. Banken worden steeds terughoudender om risicovollere zakelijke projecten, innovatiegerichte producten en bedrijfsoverdrachten te financieren. Daarom moeten we de functionerende mkb-financieringsregelingen verbeteren, krachtig pleiten voor voortgezette implementatie van de garantie-instrumenten en aandringen op een aanzienlijke uitbreiding van de financieringsmogelijkheden voor innovatiegerichte financieringsinstrumenten. Bedrijven moeten beter toegang kunnen krijgen tot equityfinancieringsinstrumenten. De complexiteit van financiële regelgevingssystemen en administratieve hinderpalen belemmeren ook de ontwikkeling van mkb-bedrijven, en daarom is het belangrijk om alle administratieve hinderpalen op te heffen en vereenvoudigde en goedkopere regels en richtsnoeren voor te stellen.</p>
    </intervention>
    <intervention id="3-267-000" speaker_id="96999" name="Alexander Mirsky" is_mep="True" mode="written">
      <p sl="en">Dit is de nuttigste resolutie uit de hele periode van 2009 tot 2011. Ik hoop echt dat de auteurs van de resolutie nog een stap verder zullen gaan en ook kwesties op het gebied van belastingverlichting voor het mkb aan de orde zullen stellen, kredietverlening tegen lage rentes mogelijk zullen maken en de communicatie tussen EU-financieringsstructuren en het mkb zullen verbeteren, en tot slot ook de situatie in afgelegen regio’s van de EU, zoals Latgale (Letland) in de gaten zullen houden. De regering voert een goed geplande en gerichte liquidatie van het mkb in Latgale uit, door informatie over stabilisatiefondsen ontoegankelijk te maken en door de belastingen en het aantal controlerende en repressieve fiscale instanties uit te breiden. Met dit alles valt de belastingbasis weg, en als een gevolg hiervan staat Letland momenteel aan de rand van faillissement.</p>
    </intervention>
    <intervention id="3-268-000" speaker_id="28255" name="Andreas Mölzer" is_mep="True" mode="written">
      <p sl="de">Kleine en middelgrote ondernemingen zorgen in de EU voor 100 miljoen banen. Alleen zien deze bedrijven zich sinds de crisis steeds vaker met financieringsproblemen geconfronteerd omdat ze meestal met schulden zijn gefinancierd. Banken verstrekken aan deze ondernemingen alleen nog kredieten op voorwaarde van overheidsgaranties. Het zou wenselijk zijn om op dit gebied onbureaucratische oplossingen te vinden die voor beide partijen acceptabel zijn. Ik heb voor het verslag gestemd, omdat ik van mening ben dat het mkb moet worden gesteund om het economisch kader te stabiliseren.</p>
    </intervention>
    <intervention id="3-269-000" speaker_id="96694" name="Rolandas Paksas" is_mep="True" mode="written">
      <p sl="lt">Ik heb voor deze ontwerpresolutie gestemd omdat kleine en middelgrote ondernemingen (mkb-bedrijven) een cruciale rol spelen bij economische groei, sociale cohesie, het scheppen van banen en innovatie. Het is van groot belang om te voorzien in effectieve instrumenten om mkb-financiering te ondersteunen, en om in de komende programmeringsperiode meer plaats in te ruimen voor mezzaninefinancieringsinstrumenten. Daarmee kunnen belemmeringen voor financiering worden weggenomen en wordt de start en groei van nieuwe innovatiegerichte bedrijven bevorderd, met een betere toegang tot Europese durfkapitaal- en obligatiemarkten, en tegelijkertijd opheffing van de belemmeringen voor de ontwikkeling van deze markten. Ik steun het voorstel om ervoor te zorgen dat starters en innovatiegerichte bedrijven beter toegang krijgen tot particulier aandelenkapitaal. We moeten er alles aan doen om te zorgen voor een effectieve implementatie van bestaande financieringsfaciliteiten op nationaal en Europees niveau. Verder moeten de administratieve procedures worden vereenvoudigd en moet het gebruik van structuurfondsen eenvoudiger worden. De lidstaten zullen fundamentele hervormingen moeten doorvoeren in de belasting- en subsidiestelsels voor het mkb. De financiering in het kader van de EU-begroting voor innovatiegerichte financieringsinstrumenten dient te worden uitgebreid, en er moet meer geld worden uitgetrokken voor het programma voor concurrentievermogen en innovatie. De administratieve belemmeringen voor mkb-bedrijven moeten worden ingeperkt, het beheer van innovatiegerichte financieringsinstrumenten moet worden gestroomlijnd, de mkb-financieringsprogramma’s moeten worden gecoördineerd en er moet een onestopshop tot stand worden gebracht.</p>
    </intervention>
    <intervention id="3-270-000" speaker_id="96900" name="Georgios Papanikolaou" is_mep="True" mode="written">
      <p sl="el">Ik heb voor de resolutie gestemd die financiering van de kleine en middelgrote ondernemingen gedurende de volgende programmeringsperiode steunt. Kleine en middelgrote ondernemingen en familiebedrijven vormen de ruggengraat van de meeste Europese economieën. Zij zijn de werkplaatsen waar innovatieve ideeën en originele producten ontstaan. Zij zijn eveneens de ondernemingen die van oudsher de motor van de economische groei vormen. Vooral in Griekenland moet dit soort ondernemingen dat trouwens de overweldigende meerderheid van het Griekse bedrijfsleven vormt, in de huidige recessie worden gesteund. Met deze resolutie wil het Europees Parlement duidelijk maken dat de nieuwe generatie programma's van de EU voor de kleine en middelgrote ondernemingen zich op de nieuwe economische situatie in Europa moet richten en met voorrang de kleine en middelgrote ondernemingen kredietfaciliteiten moet verschaffen, maar ook flexibele financieringsmechanismen moet creëren, zoals bijvoorbeeld microkredieten.</p>
    </intervention>
    <intervention id="3-271-000" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Deze ontwerpresolutie over de praktische aspecten met betrekking tot de herziening van EU-instrumenten om mkb-financiering in de komende programmeringsperiode te ondersteunen, is binnen de huidige context van groot belang. Het beperkte vermogen van mkb-bedrijven om toegang te krijgen tot financiering vormt een belangrijke hinderpaal voor de oprichting en groei daarvan. De heersende financiële en economische crisis heeft de problemen van het mkb inzake toegang tot financiering alleen maar erger gemaakt. Als we in aanmerking nemen dat het mkb een cruciale rol speelt bij economische groei, sociale cohesie en het scheppen van banen, een belangrijke bron van innovatie is en een groot gewicht in de schaal legt bij het verruimen van de werkgelegenheid, zien we het belang van de wijzigingen die voor dit juridisch kader worden voorgesteld en die het functioneren van de mbk-financieringsregelingen beogen te verbeteren. Om die redenen heb ik voor deze resolutie gestemd.</p>
    </intervention>
    <intervention id="3-272-000" speaker_id="28409" name="Raül Romeva i Rueda" is_mep="True" mode="written">
      <p sl="en">Het Europees Parlement merkt op dat een groot aantal mkb-bedrijven voor hun externe financiering voornamelijk aangewezen zullen blijven op kredieten en leningen; het constateert met bezorgdheid dat de bankensector, die steeds kapitaal- en risicogevoeliger wordt, meer zekerheden en hogere risicopremies verlangt en dat een en ander resulteert in ontoereikende financieringsmogelijkheden en gemiste kansen op het punt van zakelijke en werkgelegenheidsperspectieven in deze buitengewoon omvangrijke sector van de economie; het beschouwt de beschikbaarheid van krediet- en leninggarantieregelingen derhalve als cruciaal voor de benutting van het groei- en werkgelegenheidspotentieel dat mkb-bedrijven te bieden hebben; het onderkent de behoefte aan hefboomfinanciering voor de op nationaal en EU-niveau bestaande programma's en erkent de belangrijke rol die EIB-leningen voor de mkb-sector hierin te vervullen hebben.</p>
    </intervention>
    <intervention id="3-273-000" speaker_id="96819" name="Licia Ronzulli" is_mep="True" mode="written">
      <p sl="it">Ik heb voor deze ontwerpresolutie gestemd, omdat ik denk dat zij een bijdrage kan leveren aan het ondersteunen van de meer dan 23 miljoen kleine en middelgrote Europese ondernemingen, die een cruciale rol spelen bij de economische groei en sociale cohesie in de Europese Unie, door de meer dan 100 miljoen banen die zij bieden. Het is in de afgelopen jaren maar al te vaak voorgekomen dat banken steeds meer zekerheden verlangden van kmo’s die kapitaal nodig hadden om hun activiteiten uit te breiden of nieuw leven in te blazen.</p>
      <p sl="it">Daarom moeten de financieringsinstrumenten die dit soort ondernemingen kunnen helpen, aanzienlijk worden uitgebreid en moet er worden gepleit voor implementatie van instrumenten die, bijvoorbeeld, risicodeling tussen de verschillende belanghebbenden mogelijk maken. De financiële regelgeving van de EU is bovendien zo ingewikkeld, dat alleen al de bureaucratie eromheen vaak veel tijd en geld kost. Nu wij het eens zijn geworden over de richtsnoeren, is het de beurt aan de lidstaten om ad-hocmaatregelen te nemen waarmee zij hun kmo’s, die zich allemaal in een andere situatie bevinden, nieuw leven kunnen inblazen en kunnen steunen, door de groei te bevorderen in een sector die meer dan 90 procent van alle ondernemingen in de EU vertegenwoordigt en de motor van onze economie vormt.</p>
    </intervention>
    <intervention id="3-274-000" speaker_id="97308" name="Vilja Savisaar-Toomast" is_mep="True" mode="written">
      <p sl="et">Ik heb vandaag voor de ontwerpresolutie voor de ondersteuning van de financiering van kleine en middelgrote ondernemingen (kmo’s) gestemd. Ik ben van mening dat de situatie van kmo’s en het gebruik van communautaire middelen doeltreffender moeten worden gemaakt om te waarborgen dat de liquiditeitscrisis, die tijdens de financiële crisis ontstond en vooral een impact had op kmo’s, niet nog eens voorkomt. Zowel in Estland als in de Europese Unie als geheel maken kmo’s 99 procent van alle ondernemingen uit en daarom is het belangrijk dat deze grote meerderheid toegang moet hebben tot financiële ondersteuning, vooral in moeilijke crisisjaren. Ik hoop van harte dat de Europese Unie en de kmo’s de Europese economie opnieuw laten groeien en dat wij in de toekomst beter voorbereid zullen zijn op nieuwe crises.</p>
    </intervention>
    <intervention id="3-275-000" speaker_id="96855" name="Csanád Szegedi" is_mep="True" mode="written">
      <p sl="hu">Ik heb voor amendement 6 gestemd. Ik ben van mening dat we startende en vernieuwende ondernemingen moeten steunen, zodat ze een betere toegang tot equity-financieringsinstrumenten kunnen krijgen. De Commissie zou meer nadruk moeten leggen op voor de komende periode geplande programma’s en financiële instrumenten en deze moeten ondersteunen met risicodelende fondsen en faciliteiten.</p>
    </intervention>
    <intervention id="3-276-000" speaker_id="96974" name="Nuno Teixeira" is_mep="True" mode="written">
      <p sl="pt">Kleine en middelgrote ondernemingen (mkb-bedrijven) spelen in de Europese Unie een belangrijke rol bij de economische groei en het scheppen van werkgelegenheid. Ze zorgen voor meer dan 100 miljoen banen en leveren een cruciale bijdrage aan de sociale cohesie. Het vermogen van mkb-bedrijven om toegang te krijgen tot kredieten en leningen is echter beperkt, en de economische crisis heeft dit probleem, dat vaak al zeer gecompliceerd wordt door administratieve lasten, alleen maar erger gemaakt. Ik vind het zeer positief dat geprobeerd wordt het functioneren van mkb-financieringsregelingen te verbeteren. Ik ben van mening dat het daartoe ook nodig is de rol van de Europese Investeringsbank bij de financieringsregelingen te vergroten en de instrumenten te implementeren die reeds bestaan in de context van het Kaderprogramma voor concurrentievermogen en innovatie (CIP) en initiatieven als “gezamenlijke Europese middelen voor micro- tot middelgrote ondernemingen” (JEREMIE) en “gezamenlijke Europese steun voor duurzame investeringen in stedelijke gebieden” (JASMINE).</p>
      <p sl="pt">Ook ben ik ervoor het gebruik van de structuurfondsen ten behoeve van mkb-financieringsinstrumenten te vereenvoudigen, met name voor garantieregelingen, en te voorkomen dat er structuren ontstaan die bestaande regelingen repliceren. Ook zou het verstandig zijn na te denken over effectievere nieuwe financieringsfaciliteiten in het kader van het volgende meerjarig financieel kader, zoals bijvoorbeeld in samenwerking met de EIB ontwikkelde instrumenten.</p>
    </intervention>
    <intervention id="3-277-000" speaker_id="96698" name="Viktor Uspaskich" is_mep="True" mode="written">
      <p sl="lt">Kleine en middelgrote ondernemingen (mkb-bedrijven) zijn de ruggengraat van onze maatschappij en de motor van onze economie. In Litouwen en de EU vertegenwoordigen mkb-bedrijven 99 procent van het bedrijfsleven en in Litouwen voorziet het mkb in 70 procent van de werkgelegenheid. Mkb-bedrijven spelen een cruciale rol bij de verwezenlijking van de doelen van het Verdrag van Lissabon als het gaat om verbetering van de innovatie, het concurrentievermogen, de sociale cohesie en de werkgelegenheid. Er moet daarom een gunstig kader worden gecreëerd waarin het mkb zich kan ontwikkelen. Mkb-bedrijven, zowel starters als innovatiegerichte bedrijven, moeten beter toegang krijgen tot de financieringsinstrumenten van de EU. De beschikbaarheid van krediet- en leengarantieregelingen is cruciaal voor de benutting van het groei- en werkgelegenheidspotentieel dat mkb-bedrijven te bieden hebben. Op dit moment dreigen veel investeringsplannen op niets uit te lopen vanwege onzekerheden en een gebrek aan financiering. Daarom moeten banken meer liquiditeit verschaffen en investeringen in de reële economie ondersteunen. Het is tevens van belang de aandelenmarkten te steunen voor starters en innovatiegerichte bedrijven. De administratieve belemmeringen moeten beter bestreden worden. Dat vergt een progressieve aanpak voor beheer en administratie gekoppeld aan innovatiegerichte financieringsinstrumenten.</p>
    </intervention>
    <intervention id="3-278-000" speaker_id="96918" name="Derek Vaughan" is_mep="True" mode="written">
      <p sl="en">Kleine en middelgrote ondernemingen (mkb-bedrijven) vertegenwoordigen circa 99 procent van het bedrijfsleven in de Europese Unie en leveren een grote bijdrage aan de Europese economie, door innovatie, economische groei en door te zorgen voor meer dan 100 miljoen banen. Ik stem voor dit verslag omdat ik het van belang vind dat het mkb kan functioneren zonder al te ingewikkelde regels, maar op een manier die efficiëntie, flexibiliteit en investeringen aanmoedigt.</p>
      <p sl="en">Ik erken dat er voortgang gemaakt is wat betreft de verlichting van de financiële en administratieve lasten voor het mkb, zoals de oprichting van het Financieringforum voor het mkb in 2010, maar ik dring er bij de Commissie op aan meer te doen om een meer concurrerende en toegankelijke economie tot stand te brengen voor het mkb, dat zo belangrijk is voor het succes van de Europese economie.</p>
      <p sl="en">Er zijn prikkels nodig voor de noodzakelijke hervorming van de financiële systemen in de lidstaten en er moet geïnvesteerd worden om innovatie aan te moedigen in het mkb. Administratieve systemen moeten voor en niet tegen deze bedrijven werken en eraan bijdragen dat er een stabielere en meer gevarieerde Europese economie ontstaat.</p>
    </intervention>
    <intervention id="3-279-000" speaker_id="96778" name="Artur Zasada" is_mep="True" mode="written">
      <p sl="pl">Met genoegen heb ik kennisgenomen van de uitslag van de stemming van vandaag. De planning is om ongeveer 70 procent van de EU-middelen voor ondernemers uit te keren met behulp van leningenfondsen. De niet-terugvorderbare subsidies worden vooral gereserveerd voor projecten met een hoog risico die moeilijk een lening kunnen krijgen. Volgens experts is op de lange termijn hulp in de vorm van preferente leningen of garantie beter dan niet-terugvorderbare hulp. Ondernemers profiteren minder van preferente leningen, maar veel meer bedrijven kunnen gebruikmaken van dergelijke leningen en het leningenstelsel kan in theorie eeuwig functioneren wanneer het eenmaal is volgestort met geld.</p>
      <p sl="pl">Ik ben het daarom eens met het idee om na 2014 70 tot 80 procent van de steun aan ondernemers te verstrekken in de vorm van leningen en garanties en de rest in de vorm van niet-terugvorderbare hulp. De laatste vorm van hulp zou moeten worden gereserveerd voor steun aan innovatieve projecten met een hoog risico, waarvoor het lastig is om zich te kwalificeren voor een lening.</p>
    </intervention>
    <intervention id="3-281-000" speaker_id="96976" name="Luís Paulo Alves" is_mep="True" mode="written">
      <p sl="pt">De toekomst van de Europese openbare pensioenen is een van de grootste uitdagingen voor de toekomst van Europa en ik erken de moeilijkheden van de pensioenstelsels van de lidstaten.</p>
      <p sl="pt">Desondanks ben ik het er niet mee eens dat meer betalen, meer werken en minder pensioen ontvangen de enige oplossing voor dit probleem is. Tevens benadruk ik dat de pensioenen onder de verantwoordelijkheid van de lidstaten vallen. De EU kan echter een bijdrage leveren door de verschillende pensioenstelsels te coördineren en informatie over beste praktijken uit te wisselen, omdat zij bevoegd is op het gebied van overdraagbaarheid van pensioenen en toezicht op instellingen voor bedrijfspensioenvoorziening (IBPV-richtlijn).</p>
      <p sl="pt">Ik stem alleen voor dit verslag vanwege het op basis van 450 amendementen bereikte compromis. Deze amendementen bestrijken een aantal punten van zorg over het Witboek. Ik wil er ook voor waarschuwen dat adequate en houdbare pensioenstelsels alleen bereikt kunnen worden door de strijd aan te gaan met onzekere en slecht betaalde banen en lage kwaliteitsbanen. Gefinancierde pensioenen moeten op het solidariteitsbeginsel berusten en dit moet worden meegenomen in de EU-verordeningen.</p>
    </intervention>
    <intervention id="3-282-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb voor deze belangrijke ontwerpresolutie over Europese pensioenstelsels gestemd. Europa vergrijst en er is sprake van een negatieve ontwikkeling van de demografische situatie en het geboortecijfer, met als gevolg een continue stijging van het aantal gepensioneerden. Het belang van de sociale zekerheid en de pensioenstelsels neemt dan ook sterk toe, zeker gezien de huidige economische crisis. Mensen willen zekerheid over hun oude dag en dit is alleen mogelijk middels stabiele, goed functionerende pensioenstelsels. Er zijn op dit moment honderd verschillende pensioenstelsels in de EU. Vanwege de grote verschillen tussen de lidstaten bestaat er onder de Europese burgers een gevoel van ongelijkheid. Mensen die hun levenlang hard gewerkt hebben, vooral in de nieuwe lidstaten, ontvangen pensioenen van een andere omvang dan burgers in de oude lidstaten. Zij voelen zich daardoor tweederangsburgers. Het opzetten van pensioenstelsels is zonder twijfel een zaak van de lidstaten, maar er is op dit gebied absoluut meer coördinatie op EU-niveau nodig. De EU moet omzien naar de meest hulpbehoevende personen: mensen met een handicap, werklozen en mensen die de pensioenleeftijd hebben bereikt. Het is in het belang van de burgers dat de Europese Unie, via de lidstaten, tracht de pensioenstelsels op elkaar af te stemmen. Dat zal ongetwijfeld bijdragen aan een betere levenstandaard van de burgers en zorgen voor meer economische groei in de EU.</p>
    </intervention>
    <intervention id="3-283-000" speaker_id="96702" name="Elena Oana Antonescu" is_mep="True" mode="written">
      <p sl="ro">Het aantal gepensioneerden groeit als gevolg van de stijgende levensverwachting. De pensioenstelsels vallen onder de bevoegdheid van de lidstaten. Daardoor zijn de regels ten aanzien van de pensioengerechtigde leeftijd en de hoeveelheid geldelijke middelen die worden uitgetrokken voor de sociale zekerheid telkens weer anders. De financiële crisis heeft tot hogere werkloosheid en meer armoede en sociale uitsluiting geleid, alsook tot een verhoging van de begrotingstekorten en problemen ten aanzien van de financiering van pensioenen. Hiermee is de kwetsbaarheid van een aantal financieringswijzen blootgelegd. Doordat tijdelijke banen de overhand hebben, zijn de afdrachten aan de pensioenstelsels verminderd. De stabiliteit van die stelsels wordt daar negatief door beïnvloed. Het verslag van het Europees Parlement en het Groenboek van de Europese Commissie zoeken naar antwoorden op de vraag hoe de pensioenstelsels - aangepast aan de behoeften van de burger - in stand kunnen worden gehouden zonder de soevereine bevoegdheid van de lidstaten ter zake ter discussie te stellen en te suggereren dat er een standaardmodel bestaat voor iedereen.</p>
      <p sl="ro">Voor het welslagen van het EU-beleid in het algemeen is solidariteit tussen lidstaten en generaties mijns inziens van groot belang. Er bestaat een zekere mate van coördinatie van bepaalde aspecten van de pensioenstelsels op EU niveau, met betrekking tot de tenuitvoerlegging van de interne markt, zoals bijvoorbeeld de naleving van de vereisten van het Stabiliteits- en groeipact en de Europa 2020-strategie. Ik heb voor dit verslag waarin de pogingen van de lidstaten om te voldoen aan de verwachtingen van burgers voor wat een adequaat, houdbaar en zeker pensioenstelsel worden aangemoedigd, gestemd.</p>
    </intervention>
    <intervention id="3-284-000" speaker_id="28114" name="Liam Aylward" is_mep="True" mode="written">
      <p sl="ga">De Europese bevolking vergrijst en het duurt niet lang meer voordat de leeftijdscategorie “55 jaar en ouder” de grootste is in de EU. Op dit moment staan er tegenover elke persoon van 65 jaar en ouder nog vier personen in de werkende leeftijd, maar rond het jaar 2050 zal deze verhouding twee keer zo ongunstig liggen.</p>
      <p sl="ga">Ik heb voor dit zeer welkome verslag gestemd. Hoewel het aan de afzonderlijke lidstaten is om over pensioenkwesties te beslissen, dienen de EU en de lidstaten wel samen te werken om tot een afdoend, duurzaam en financierbaar stelsel te komen. De werkende bevolking van tegenwoordig is bij uitstek mobiel en het is daarom een absoluut gebod dat pensioenen overdraagbaar worden van de ene lidstaat naar de andere. De pensioenstelsels dienen aan de moderne tijd aangepast te worden en flexibel, transparant en toegankelijk te zijn. Het publiek dient geïnformeerd te worden over de bestaande mogelijkheden en de bijzondere kenmerken van de verschillende soorten pensioenen.</p>
      <p sl="ga">Ik ben met de schrijvers van het verslag van mening dat er sterkere nadruk gelegd moet worden op financiële bewustwording en dat de mensen ertoe aangezet dienen te worden om voor hun pensioen te sparen.</p>
    </intervention>
    <intervention id="3-285-000" speaker_id="96680" name="Zigmantas Balčytis" is_mep="True" mode="written">
      <p sl="lt">De Europese Unie staat voor enorme uitdagingen, een daarvan is de vergrijzing. Als gevolg van de verschuiving in de demografische ontwikkeling neemt de levensverwachting toe, waarbij ouderen langer gezond, actief en participerend in de samenleving staan. Tegelijkertijd zal de beroepsbevolking, als gevolg van het lage geboortecijfer, verder afnemen, wat grote problemen oplevert voor de socialezekerheidsstelsels van de lidstaten. De financiële crisis heeft geleid tot toename van werkloosheid, armoede en sociale uitsluiting, en heeft aangetoond hoe wankel bepaalde pensioenfondsstelsels zijn. Er zijn groeiende begrotingstekorten in veel lidstaten en problemen bij de financiering van de pensioenen. Enkele particuliere pensioenfondsen waren niet meer in staat aan hun verplichtingen te voldoen, en dus is het zaak in de toekomst de activiteiten en de controle van dergelijke fondsen goed te reguleren. Ik steun dit verslag en ik ben van mening dat er op nationaal en Europees niveau nieuwe stimulansen geboden moeten worden om tot bestendige, houdbare en zekere Europese pensioenstelsels te komen.</p>
    </intervention>
    <intervention id="3-286-000" speaker_id="5956" name="Regina Bastos" is_mep="True" mode="written">
      <p sl="pt">De houdbaarheid van socialezekerheidsstelsels is een onvermijdelijk thema geworden op de Europese politieke agenda. De stijgende levensverwachting, de vergrijzende bevolking, de matige economische groei en de toename van de werkloosheid zijn factoren die aan de onevenwichtigheid van de socialezekerheidsstelsels hebben bijgedragen. Door de huidige situatie moeten maatregelen genomen worden die de houdbaarheid van de socialezekerheidsstelsels waarborgen.</p>
      <p sl="pt">Ik stem voor dit verslag, omdat het de noodzaak onderstreept om gezamenlijk een houdbaar en zeker stelsel te ontwikkelen voor adequate nationale pensioenen. In het verslag wordt erkend dat het vrije verkeer in Europa niet alleen effect heeft op de voorzieningen die vallen onder de eerste pijler, maar dat mobiliteit onmisbaar is voor een effectieve en efficiënte arbeidsmarkt. Ik pleit ervoor om een Europees pensioenplatform in het leven te roepen met vertegenwoordigers van de EU-instellingen, de sociale partners en belanghebbenden om informatie over beste praktijken uit te wisselen en beleidsinitiatieven te helpen voorbereiden, een en ander met eerbiediging van het subsidiariteitsbeginsel. Ik verzoek de Europese Commissie de oprichting te overwegen van een speciale taskforce voor pensioenen.</p>
    </intervention>
    <intervention id="3-287-000" speaker_id="96846" name="George Becali" is_mep="True" mode="written">
      <p sl="ro">Ik heb voor dit verslag gestemd en ben het eens met de rapporteur. Zij zet op een duidelijke en goed onderbouwde wijze de noodzaak uiteen voor solidariteit tussen de generaties. Ook wijst zij op de grote verschillen tussen de nationale pensioenstelsels in Europa. Ik onderschrijf de noodzaak tot coördinatie op EU-niveau, zeker gezien alles wat we te verhapstukken hebben gekregen als gevolg van de crisis die we, laten we het hopen, nu achter ons hebben gelaten. Het is eenvoudig om de gevolgen van overheidsuitgaven in de lidstaat af te wentelen op een andere lidstaat, maar de pensioenfondsen maken onderdeel uit van de financiële markten. De idee om een flexibele arbeidsmarkt voor gepensioneerden tot stand te brengen, kan mij buitengewoon bekoren, zeker gezien de demografische veranderingen die we nu zien en de logische trend tot verlenging van het werkbare leven. Ik ben het eens met de stelling dat niet alleen de lidstaten elk individueel hun beleid aan het concept van actief ouder worden dienen aan te passen, maar ook de EU als geheel.</p>
    </intervention>
    <intervention id="3-288-000" speaker_id="4507" name="Bastiaan Belder" is_mep="True" mode="written">
      <p sl="nl">De betaalbaarheid van de pensioenstelsels is een probleem dat binnen Europa al te lang als een hete aardappel vooruitgeschoven is. Het percentage gepensioneerden is stijgende. In het streven de pensioenen betaalbaar te houden, rest de lidstaten geen andere keuze dan hervorming van hun pensioenstelsels. Dit houdt rechtstreeks verband met de houdbaarheid van de overheidsfinanciën en de regels voor een gezonde eurozone, het Stabiliteit- en groeipact. Ik steun rapporteur Oomen-Ruijten van harte waar zij wijst op het belang van pensioenopbouw via de werkgever (de zogenoemde tweede pijler) en individuele pensioenopbouw (de derde pijler). We kunnen er helaas niet vanuit gaan dat een staatspensioen (de eerste pijler) zal overeenstemmen met het niveau waarop werkenden hun leven hebben ingericht. Het aspect van de subsidiariteit behoeft nog verdere uitwerking. Op het niveau van de eurozone zijn er afspraken nodig waarmee de lidstaten garanderen dat hervorming van hun pensioenstelsels zorgt voor houdbare overheidsfinanciën. Welke keuzes daarbinnen worden gemaakt, moet mijns inziens een zaak van de lidstaten zelf blijven. Dat is hùn sociaal en arbeidsmarktbeleid, bijvoorbeeld ten aanzien van de arbeidsmarktparticipatie van vrouwen. Waar mensen vrijwillig kiezen voor deeltijd om zo werk, gezin en zorgtaken beter te kunnen combineren, mag dit niet worden ontmoedigd door Europa.</p>
    </intervention>
    <intervention id="3-289-000" speaker_id="28214" name="Jean-Luc Bennahmias" is_mep="True" mode="written">
      <p sl="fr">Hoewel de lidstaten zelf volledig verantwoordelijk blijven voor de keuze en organisatie van hun pensioenstelsels, is het zo dat de Europese economieën onderling afhankelijk zijn geworden en dat de nadruk in de discussies over economische governance ook ligt op de houdbaarheid en uitvoerbaarheid van pensioenstelsels. De Europese Unie kan daarom een coördinerende rol spelen.</p>
      <p sl="fr">De rapporteur heeft enorm haar best gedaan om tot een compromis te komen; deze tekst bevat een aantal goede punten, niet in de laatste plaats het idee dat pensioenstelsels een redelijke levensstandaard voor alle burgers moeten garanderen, dat verscheidenheid moet worden geëerbiedigd, dat ongelijkheden tussen mannen en vrouwen onaanvaardbaar en onverdedigbaar zijn, dat een levensloopbenadering moet worden gevolgd en dat oudere werknemers gerehabiliteerd moeten worden.</p>
      <p sl="fr">Tegelijkertijd hebben we echter, door te veel te proberen om tot een compromis te komen, een tekst gecreëerd die op sommige punten onduidelijk is en te veel mogelijkheden tot interpretatie bevat. Bovendien bevat de tekst te veel ideeën waar ik niet achter kan staan, zoals het verzoek aan de lidstaten om ervoor te zorgen dat meer mensen van private spaarregelingen gebruik kunnen maken en het bevorderen van het langer doorwerken van ouderen met behulp van vrijstellingen op het gebied van belasting- en premieheffing. Om die redenen zal ik mij bij de eindstemming van stemming onthouden.</p>
    </intervention>
    <intervention id="3-290-000" speaker_id="4746" name="Sergio Berlato" is_mep="True" mode="written">
      <p sl="it">De demografische ontwikkeling, dat wil zeggen de omgekeerde bevolkingspiramide die we over enige tijd voor ons zien en de hogere levensverwachting, waarbij ouderen langer actief en participerend in de samenleving staan, noopt tot bezinning over de socialezekerheidstelsels. De financiële en economische crisis, gecombineerd met de demografische ontwikkelingen, heeft een impact gehad op de pensioenstelsels. Door de hogere werkloosheid, de lagere groei, lagere beleggingsrendementen en hogere overheidsschuld hebben de pensioenstelsels het moeilijker om te voorzien in adequate pensioenen. Met name jongeren met een hogere opleiding betreden de arbeidsmarkt later en werken dus niet lang genoeg om aanspraak te kunnen maken op een pensioen als ze de wettelijke pensioenleeftijd hebben bereiken.</p>
      <p sl="it">We moeten goed voor ogen houden dat ontoereikende pensioenen kunnen leiden tot lagere consumptie en, door vraaguitval, tot economische instabiliteit in een land. Daarom vind ik dat we initiatieven moeten nemen die de toekomst van jong en oud opnieuw beschrijven en daardoor bijdragen aan een zekere en adequate inkomensvoorziening na de pensionering, waarbij we ook voor ogen moeten houden dat de verantwoordelijkheid van de lidstaten, de sociale partners en Europa nieuwe impulsen moet krijgen.</p>
    </intervention>
    <intervention id="3-292-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik heb voor dit verslag gestemd omdat we, in het licht van de toenemende vergrijzing in Europa, bijzondere aandacht moeten schenken aan de pensioenleeftijd, het waarborgen van de zekerheid van pensioenspaarfondsen en het versterken van een gemeenschappelijk minimumpensioenniveau, met als doel een adequate levensstandaard te garanderen voor alle ouderen in Europa. Hoewel het vaststellen van de pensioengerechtigde leeftijd en van de omvang van de pensioenen valt onder de verantwoordelijkheid van de lidstaten, hebben het Europees Parlement en de Commissie voorstellen gedaan voor maatregelen om de bedreigingen voor de pensioenstelsels tegen te gaan. Daarnaast is enige mate van coördinatie onvermijdelijk bij de hervormingen van de nationale pensioenstelsels met het oog op de totstandbrenging van de interne markt en de uitvoering van de Europa 2020-strategie. Het is betreurenswaardig dat in het Groenboek van de Commissie vrijwel geen aandacht wordt besteed aan gendergelijkheid. Vrouwen hebben vaker atypische contracten, of tijdelijke banen, dan mannen waardoor zij gemiddeld minder verdienen. Bovendien onderbreken vrouwen vaker hun loopbaan vanwege moederschap dan wel om voor kinderen, ouderen of gehandicapte gezinsleden te zorgen, met verlies van verzekeringsgaranties en een lager pensioen als gevolg. Men zou moeten erkennen dat er geen perfect pensioenstelsel bestaat. De economische en financiële draagkracht van de lidstaten loopt uiteen en daarom moet het accent meer gelegd worden op manieren om de pensioenstelsels te verbeteren. Het gaat dan onder meer om het bepalen van de aanvang van het beroepsleven, ‘flexibele’ beoordeling van de pensioenleeftijd, een betere aansluiting tussen privé- en beroepsleven, en de algemene criteria om een minimumpensioen vast te stellen.</p>
    </intervention>
    <intervention id="3-293-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">In een aantal lidstaten moeten staatspensioenstelsels overeenkomstig het omslagbeginsel het hoofd bieden aan steeds verder stijgende kosten. Daardoor komt de solidariteit onder druk te staan en moeten de jongere generaties een grotere last dragen.</p>
      <p sl="ro">Het jaar 2060 lijkt misschien wat ver weg, maar dat doet geen enkele afbreuk aan de voorspellingen: een steeds verder vergrijzende bevolking, lage geboortecijfers en daarom een enorme druk op de nationale begrotingen. Uiteraard is elke lidstaten zelf direct verantwoordelijk voor zijn eigen pensioenstelsel. Dit is inderdaad een onweerlegbare recht en er bestaat geen enkele aanwijzing dat een uniforme oplossing voor alle lidstaten even goed zal uitpakken. Dat neemt niet weg dat we gezien het feit dat Europa over enkele tientallen jaren een demografische ramp te wachten staat, dienen te streven naar adequate, houdbare en zekere pensioenen. De eerste voortekenen van de ramp zijn nu al te zien.</p>
      <p sl="ro">Verhoging van de pensioensgerechtigde leeftijd is een van de relevante oplossingen. De arbeidsbevolking van de lidstaten zal in de toekomst te klein zijn om de pensioenen van degenen die de arbeidsmarkt verlaten hebben, te kunnen dragen. Een geleidelijke verhoging van de pensioensgerechtigde leeftijd is tegen deze achtergrond dan ook een niet meer dan natuurlijke oplossing, zeker gezien het feit dat de gemiddelde levensverwachting veel hoger is dan veertig jaar geleden.</p>
    </intervention>
    <intervention id="3-294-000" speaker_id="29074" name="Vito Bonsignore" is_mep="True" mode="written">
      <p sl="it">Ik wil de rapporteur complimenteren met het feit dat zij dit relevante en gevoelige onderwerp onder de aandacht van het Parlement heeft gebracht. De financiële en economische crisis en de demografische ontwikkeling, waaronder de hogere levensverwachting, leiden er inderdaad toe dat alle lidstaten hun pensioenbeleid moeten versterken. Deze maatregelen vormen de drijfveer voor het moderniseren en coördineren van het nationaal beleid inzake het aanpassen van pensioenstelsels, houdbaarheid, evenwicht tussen de duur van het werkzame leven en van het pensioen, meer transparantie van de pensioenstelsels en het beschermen van de solvabiliteit. Ik vind het met name erg goed dat de rapporteur aandacht heeft geschonken aan werkende vrouwen, die wat pensioenen betreft, vaak worden gediscrimineerd ten opzichte van werkende mannen.</p>
      <p sl="it">Ik ben het er ook mee eens dat loopbanen moeten worden verlengd door middel van een modern arbeidsmarktbeleid en door het verbeteren van de arbeidsomstandigheden en ik ben het ermee eens dat pensioenstelsels en de informatie die aan de burgers wordt verstrekt, transparanter moeten worden gemaakt.</p>
      <p sl="it">Ik maak me echter ernstig zorgen over de enorme impact die de maatregelen waar in dit verslag om wordt verzocht, kunnen hebben op de staatskassen van de lidstaten, waarvan er veel al zwaar onder druk staan vanwege de ernstige economische crisis.</p>
    </intervention>
    <intervention id="3-295-000" speaker_id="96849" name="Alain Cadec" is_mep="True" mode="written">
      <p sl="fr">Ik ben blij dat het Europees Parlement dit verslag heeft aangenomen, waarin aan de lidstaten wordt verzocht om adequate, houdbare en zekere pensioenstelsels in te stellen. Het belangrijkste doel van pensioenen wordt herbevestigd: het garanderen van sociale cohesie op basis van gelijkheid tussen generaties. In een context van demografische veranderingen en de economische crisis moeten pensioenen een fundamenteel onderdeel van ons Sociaal Pact blijven. Ik wil echter wel benadrukken dat elke lidstaat zelf mag weten hoe hij zijn pensioenstelsel organiseert en dat de Europese Unie er is om de coördinatie tussen de lidstaten te vergemakkelijken.</p>
    </intervention>
    <intervention id="3-296-000" speaker_id="96867" name="Maria Da Graça Carvalho" is_mep="True" mode="written">
      <p sl="pt">De financieel-economische crisis heeft de onderliggende demografische uitdaging waar de EU zich voor gesteld ziet, significant vergroot, en deze crisis heeft geleid tot een toename van de werkloosheid, armoede en sociale uitsluiting. Het in de Europa 2020-strategie gestelde doel van een arbeidsparticipatiegraad van 75 procent moet bijdragen tot de duurzaamheid van de pensioenstelsels, omdat het verbonden is met een hogere arbeidsparticipatie, een grotere productiviteit en economische groei. De holistische benadering van het Groenboek moet tot nieuwe impulsen op nationaal en EU-niveau leiden om tot bestendige, langdurig adequate, houdbare en zekere pensioenstelsels te komen. Het midden en kleinbedrijf (mkb) zal als een van de grootste werkgevers en generatoren van groei in de EU een belangrijke bijdrage leveren aan de houdbaarheid en adequaatheid van de pensioenstelsels in de lidstaten. Ik verzoek dat er bedrijfstakspecifieke dan wel bedrijfstakoverkoepelende en/of geografisch georganiseerde fondsen worden opgericht om te bereiken dat meer werknemers uit het midden en kleinbedrijf bij pensioenfondsen aangesloten zijn.</p>
    </intervention>
    <intervention id="3-297-000" speaker_id="26851" name="Nikolaos Chountis" is_mep="True" mode="written">
      <p sl="el">Ik heb tegen het verslag over het Groenboek voor de Europese pensioenstelsels gestemd. Het is duidelijk dat door dit verslag het toegepaste antisociale beleid van de Europese Unie en de neoliberale afbraak van sociale rechten worden gestimuleerd. De tekst voorziet in de verhoging van de pensioenleeftijd van de Europese werknemers, alsmede in de koppeling van die leeftijd aan de levensverwachting. Nadat de Europese werknemers de redding van de banken hebben betaald en zijn onderworpen aan uitputtende bezuinigingsmaatregelen, worden ze nu weer verplicht om de gevolgen van de crisis te betalen – een crisis die ze niet hebben veroorzaakt – door langer te werken voor een lager pensioen. De Confederale Fractie Europees Unitair Links/Noords Groen Links heeft met een alternatieve resolutie, die helaas niet is aangenomen, verweer geboden tegen het Groenboek voor de pensioenstelsels en heeft laten zien dat het mogelijk is de pensioenen en de pensioenvoorzieningen ten gunste van de werknemers te verbeteren. Dat is mogelijk zonder verhoging van de pensioenleeftijd, maar door uitbreiding van arbeidsrechten, met name voor jongeren, betere lonen en tegelijkertijd een hogere belasting op financieel kapitaal en financiële transacties.</p>
    </intervention>
    <intervention id="3-298-000" speaker_id="1892" name="Carlos Coelho" is_mep="True" mode="written">
      <p sl="pt">Hoewel het betalen van pensioenen onder de verantwoordelijkheid van de lidstaten valt, is het wel belangrijk dat bepaalde aspecten op Europees niveau gecoördineerd worden. Ik ben me bewust van de bestaande ongelijkheden tussen de pensioenstelsels in Europa. Er is echter een duidelijke noodzaak voor een strategie die saamhorigheid en samenhang tussen de pensioenen verhoogt, met inachtneming van de beginselen van subsidiariteit en solidariteit. In deze strategie moet rekening gehouden worden met de huidige economische en demografische situatie, maar ook met de totstandkoming van de interne markt. We moeten daarom niet vergeten dat het vrije verkeer binnen Europa een van de fundamentele rechten is van de Europese burgers dat de mobiliteit van individuen mogelijk maakt, met name van werknemers die moeten kunnen profiteren van een effectieve en efficiënte arbeidsmarkt, alsook van de garantie dat zij toegang hebben tot een houdbaar, zeker en adequaat inkomen als zij met pensioen gaan. Het is ook van belang om mensen adequaat en voortdurend te informeren over hun rechten op pensioen, met name wat betreft de pensioenstelsels die gerelateerd zijn aan grensoverschrijdende activiteiten en mobiliteit.</p>
    </intervention>
    <intervention id="3-299-000" speaker_id="96856" name="George Sabin Cutaş" is_mep="True" mode="written">
      <p sl="ro">Ik heb voor de resolutie gestemd waarvoor ik namens de Commissie economische en monetaire zaken rapporteur was. De uiteindelijk tekst is mijns inziens evenwichtig en benadrukt het belang van zowel de publieke pensioenpijler als de noodzaak van een volwaardige tweede pijler in alle lidstaten. Ik had ook nog een idee geopperd, en wel om een minimaal pensioen voor de hele EU vast te stellen, een pensioen waarmee de Europese burger zeker kan zijn van een veilig en fatsoenlijk inkomen. Helaas echter heb ik daar niet voldoende positieve feedback over gekregen van mijn collega's. Ik hoop echter dat de Commissie in de toekomst met een voorstel van deze strekking komt.</p>
    </intervention>
    <intervention id="3-300-000" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Het is een goede zaak dat de Europa 2020-strategie een actief, doelgericht arbeidsmarktbeleid ondersteunt, waarmee de werkgelegenheid onder oudere werknemers, vrouwen, leden van minderheden en langdurig werklozen omhoog kan worden gebracht. Als deze doelstelling wordt verwezenlijkt, ben ik ervan overtuigd dat er meer mensen aan het werk zullen zijn in Europa en we als gevolg daarvan meer economische groei zullen zien, hetgeen uiteindelijk van positieve invloed is op de houdbaarheid van de pensioenstelsels in de Europese Unie.</p>
    </intervention>
    <intervention id="3-301-000" speaker_id="96748" name="Cornelis de Jong" is_mep="True" mode="written">
      <p sl="nl">Vandaag heb ik gestemd voor het verslag-Oomen-Ruijten over pensioenen. Als rapporteur voor het IMCO-advies op dit verslag heb ik constructief kunnen samenwerken met de rapporteur. Het IMCO-advies is grotendeels overgenomen door mevrouw Oomen-Ruijten. Ik ben van mening dat het verslag afgewogen en gebalanceerd is, met als kern dat voor de lidstaten voor het onderwerp pensioenen subsidiariteit geldt, waarmee het Nederlandse pijlersysteem voldoende beschermd wordt.</p>
      <p sl="nl">Wat ik echter absoluut niet kan steunen zijn die onderdelen in het verslag welke de indruk wekken op te roepen tot het maken van bindende Europese afspraken over de pensioenstelsels van de lidstaten. Dit staat haaks op het gedachtegoed van de SP.</p>
    </intervention>
    <intervention id="3-302-000" speaker_id="1746" name="Luigi Ciriaco De Mita" is_mep="True" mode="written">
      <p sl="it">Ik heb voor het ingediende verslag gestemd, omdat pensioenen een van de hoekstenen vormen van het stelsel van rechten en plichten van werknemers. Pensioenen zijn onmisbaar voor het voortbestaan van een redelijke levensstandaard van de betrokkenen en hun hele familie, met name als het gaat om het ontvangen van adequate steun voor een fatsoenlijk niveau van het privé- of gezinsleven. Als deze drempel als langetermijndoel wordt gesteld, is het logisch dat er houdbare pensioenstelsels nodig zijn om werknemers zekere minimumvooruitzichten te bieden. Ik respecteer het beginsel van opwaartse subsidiariteit, waarbij de lidstaten de voornaamste zeggenschap en de verantwoordelijkheid hebben inzake de adequaatheid van en de mogelijkheden tot hervorming, maar de pensioenstelsels in Europa moeten worden geconvergeerd, zodat we volledig en daadwerkelijk vrij verkeer van werknemers en bedrijven en tevens volledige en wederzijdse erkenning en gelijkheid van de diverse pensioenstelsels in de lidstaten kunnen waarborgen. Ik erken de verschillen tussen de lidstaten wat betreft de kosten van levensonderhoud en de hoogte van de salarissen, maar we moeten inderdaad zorgen voor convergentie op lange termijn, zowel in iedere lidstaat als in de EU als geheel, zodat we een redelijk niveau kunnen bevorderen dat aansluit op de levensverwachtingen.</p>
    </intervention>
    <intervention id="3-303-000" speaker_id="96859" name="Ioan Enciu" is_mep="True" mode="written">
      <p sl="ro">Ik heb voor dit verslag gestemd omdat ik van mening ben dat de pensioenstelsels overal in de Europese Unie nu al met grote houdbaarheidsproblemen te kampen hebben. Naar alle waarschijnlijkheid worden deze in de toekomst alleen nog maar ernstiger, wat om herijking van de hele kwestie vraagt. De lidstaten dienen de herziening van hun stelsel dusdanig vorm te geven dat deze in overeenstemming is met de fundamentele doelstelling dat ouderen moeten worden voorzien van een fatsoenlijk inkomen tegen redelijke kosten, nadat zij hun hele leven lang premies hebben afgedragen. Verlaging van de pensioenen tot onder het bestaansminimum, zoals dat in een aantal lidstaten is gebeurd, is onmenselijk en moeten worden vermeden.</p>
      <p sl="ro">Roemenië is nog wel het meest schrijnende voorbeeld van uitbuiting. De huidige regering van het land heeft besloten alle pensioenen drastisch te verlagen en deze ook nog eens te belasten, bovenop een nieuwe heffing voor de gezondheidszorgverzekering. Het heeft er alles weg van dat de Roemeense regering onder het mom van subsidiariteit bezig is een ingenieus pensioenstelsel tot stand te brengen door gepensioneerden fysiek te laten verdwijnen door hun zelfs de meest minimale financiële middelen alsook medische zorg te onthouden. De EU dient bestrijding van excessen van de regeringen in sommige lidstaten tegen gepensioneerden tot een van haar doelstellingen op dit vlak uit te roepen.</p>
    </intervention>
    <intervention id="3-304-000" speaker_id="28310" name="Edite Estrela" is_mep="True" mode="written">
      <p sl="pt">Ik heb voor dit verslag gestemd, omdat ik ervoor pleit dat de EU en de lidstaten hun beleid inzake de verschillende pensioenstelsels effectiever coördineren en adequate, zekere en houdbare pensioenstelsels voor vrouwen en mannen garanderen. De individualisering van pensioenrechten al naar gelang gender is fundamenteel en de criteria voor de berekening van pensioenen voor vrouwen dienen zodanig toegepast te worden dat economische onafhankelijkheid voor zowel mannen als vrouwen gerealiseerd wordt.</p>
    </intervention>
    <intervention id="3-305-000" speaker_id="photo_generic" name="Göran Färm, Anna Hedh, Olle Ludvigsson, Marita Ulvskog en Åsa Westlund" is_mep="True" mode="written">
      <p sl="sv">Met betrekking tot paragraaf 6 kozen wij, Zweedse sociaaldemocraten, ervoor om voor de schrapping te stemmen van de verwijzing naar de verwerking van de directe openbare pensioenverplichtingen in de staatsschuld en het financieringstekort. De reden daarvoor is dat volgens ons het risico bestaat dat een dergelijke koppeling tussen pensioenverplichtingen en de berekening van schulden en tekorten op korte termijn een aantal ongewenste en onevenredige gevolgen zou kunnen hebben in bepaalde lidstaten. Op lange termijn zijn we echter van mening dat elke lidstaat procedures zou moeten vastleggen die ertoe leiden dat de openbare pensioenverplichtingen accuraat worden weerspiegeld in relevante ramingen van schulden en tekorten.</p>
    </intervention>
    <intervention id="3-306-000" speaker_id="96977" name="Diogo Feio" is_mep="True" mode="written">
      <p sl="pt">De hogere levensverwachting en de omgekeerde bevolkingspiramide in Europa zorgen voor significante uitdagingen in een samenleving die steeds ouder wordt en die voor ouderen adequate leefomstandigheden moet garanderen en een rol die in veel gevallen actief kan en moet zijn. Echter, met het oog op de reële dreiging van het omvallen van de traditionele pensioensystemen, dienen de lidstaten moedig en proactief de noodzakelijke maatregelen toe te passen om de socialezekerheidsstelsels te redden en mogen die niet alleen gericht zijn op het verhogen van de pensioenleeftijd. De nadruk moet echter nu al liggen op modernisering met de mogelijkheid van gecombineerde modellen. Dit zorgt ervoor dat degenen die nu het stelsel binnenkomen, zelf het model kunnen kiezen waarmee ze hun oude dag veilig willen stellen.</p>
    </intervention>
    <intervention id="3-307-000" speaker_id="96899" name="José Manuel Fernandes" is_mep="True" mode="written">
      <p sl="pt">De huidige crisis heeft een ernstig probleem aan het licht gebracht: het faillissement van de socialezekerheidsstelsels. In werkelijkheid wordt door een omgekeerde leeftijdspiramide, als gevolg van demografische wijzigingen doordat de bevolking ouder wordt, de financiële houdbaarheid van de pensioenstelsels in gevaar gebracht. Enerzijds neemt het aantal werklozen toe, anderzijds worden er meer middelen aangewend voor het betalen van de pensioenen. Daarnaast betreden jongeren de arbeidsmarkt op steeds latere leeftijd en dragen ze daardoor niet bij aan het systeem van pensioenafdrachten. Daar wij niet willen dat ouderdom gelijk staat aan armoede, dienen we een minimumpensioen te garanderen om de leefkwaliteit van ouderen veilig te stellen. Een dergelijke maatregel helpt bij de uitroeiing van armoede en zorgt ervoor dat ouderen een waardig leven kunnen leiden.</p>
      <p sl="pt">Al deze problemen worden vermeld in het Groenboek van de Europese Commissie over pensioenen. Nu hebben we gecoördineerd beleid op Europees niveau nodig. Daarom ben ik het volledig eens met de conclusies van dit verslag en ik verwelkom de initiatieven voor solidariteit tussen de generaties, waardoor gepensioneerden een betaalbaar en waardig inkomen ontvangen.</p>
    </intervention>
    <intervention id="3-308-000" speaker_id="4466" name="Ilda Figueiredo" is_mep="True" mode="written">
      <p sl="pt">Wij vinden het spijtig dat de alternatieve ontwerpresolutie die wij hebben ingediend, niet is goedgekeurd. Op die manier schaart de meerderheid van de afgevaardigden van het Europees Parlement, inclusief de Fractie Progressieve Alliantie van Socialisten en Democraten in het Europees Parlement, zich aan de kant van het antisociale beleid van de Commissie en de Raad en legitimeert zij hiermee de neoliberale weg die zij volgen en wensen te ontwikkelen.</p>
      <p sl="pt">Ze zijn daarbij de werknemers vergeten die in verschillende landen van de Europese Unie strijd hebben gevoerd tegen een verhoging van de pensioenleeftijd en voor het behoud van een zorgzaam en universeel socialezekerheidsstelsel. Een dergelijk stelsel zorgt voor opwaardering van de lagere pensioenen en uitkeringen, respecteert de ouderen en zorgt ervoor dat zij waardig kunnen leven, terwijl het bijdraagt aan de uitroeiing van de armoede.</p>
      <p sl="pt">Zoals wordt aangegeven in de door ons ingediende alternatieve resolutie, is het mogelijk om de pensioenen te verbeteren zonder de wettelijke pensioenleeftijd te verhogen, mits er meer banen met rechten komen, met name voor jongeren, betere salarissen, en een hogere heffing op financiële transacties. Recente onderzoeken tonen bijvoorbeeld dat een algemene heffing van 0,1 procent op financiële transacties in de lidstaten van de Europese Unie kan leiden tot een toename van de jaarlijkse inkomsten van 2,1 procent van het bruto binnenlands product ofwel bijna 262 miljard euro.</p>
    </intervention>
    <intervention id="3-309-000" speaker_id="2125" name="Pat the Cope Gallagher" is_mep="True" mode="written">
      <p sl="ga">Er zijn op dit moment 23 miljoen kleine en middelgrote bedrijven in de EU. Samen vertegenwoordigen ze 99 procent van alle bedrijven in de EU en ze zijn verantwoordelijk voor 100 miljoen banen in de Unie. Het is zonneklaar dat de kwestie van de kosten en de onbereikbaarheid van kredieten momenteel het grootste probleem voor het midden- en kleinbedrijf vormt.</p>
      <p sl="ga">Heel wat levensvatbare bedrijven hebben nog altijd moeite om een krediet tegen een redelijke rente bij de banken los te peuteren. Dat is onbegrijpelijk en onaanvaardbaar, als we bedenken hoeveel steun de bankensector uit de portemonnee van de Ierse belastingbetaler heeft gekregen. Ook andere kosten, zoals huur, energiekosten en gemeentelijke belastingen, verzwakken het concurrentievermogen van het midden- en kleinbedrijf in deze zware tijden.</p>
    </intervention>
    <intervention id="3-310-000" speaker_id="4429" name="Robert Goebbels" is_mep="True" mode="written">
      <p sl="fr">Ik heb gestemd voor mevrouw Oomen-Ruijtens verslag over adequate, houdbare en zekere Europese pensioenstelsels. Het verslag staat vol goede bedoelingen, maar net als het Groenboek van de Commissie brengt het ons aan het twijfelen over de ware politieke doelen van dit debat. Ik kan me niet aan het idee onttrekken dat dit debat hoofdzakelijk gevoerd wordt om de publieke opinie op de geleidelijke privatisering van pensioenregelingen voor te bereiden. Kijkend naar de verliezen die tijdens de financiële crisis zijn geboekt door particuliere pensioenfondsen in Europa en in de Verenigde Staten, geef ik er de voorkeur aan om het bij de solidariteit tussen generaties zoals bij de omslagstelsels te houden.</p>
    </intervention>
    <intervention id="3-311-000" speaker_id="1164" name="Bruno Gollnisch" is_mep="True" mode="written">
      <p sl="fr">Ondanks de constante verwijzingen naar het subsidiariteitsbeginsel, gaat het hier vooral om het leggen van de basis voor de harmonisatie van pensioenstelsels in de Europese Unie, zo niet met betrekking tot de hoogte van de pensioenen, dan tenminste wel wat betreft de structuur ervan. Hoe kunnen wij geloven, in uw ultraliberaal en mondialistisch Europa, dat een dergelijke harmonisatie iets anders kan inhouden dan een aanmoediging om individuele pensioenregelingen met particuliere bedrijven te treffen? Een potentiële markt van honderden miljarden euro’s. Tegelijkertijd worden de eerstepijlerpensioenen – publieke, verplichte en omslagpensioenen – steeds verder ingeperkt tengevolge van het Stabiliteits- en groeipact, en morgen als gevolg van het pact van mevrouw Merkel. De bedrijfspensioenfondsen die we willen ontwikkelen blijven pensioenfondsen, en we weten welke rol zij hebben gespeeld in de wereldwijde financiële ineenstorting. We weten ook wat ze doen tijdens een financiële crisis: spaarders ruïneren. En we kunnen niet anders dan ons zorgen maken over de ontoereikende prudentiële voorschriften die erop van toepassing zijn, zelfs in Europa. Alleen de lidstaat zelf is verantwoordelijk voor het socialezekerheidsstelsel in zijn geheel en het pensioenstelsel in het bijzonder. Het probleem dat moet worden opgelost is niet alleen financieel, maar ook demografisch van aard. De Europese Unie die een zware verantwoordelijkheid heeft op het gebied van deze zaken, is in geen geval de aangewezen speler om bij aan te kloppen.</p>
    </intervention>
    <intervention id="3-312-000" speaker_id="96745" name="Catherine Grèze" is_mep="True" mode="written">
      <p sl="fr">Wat betreft het verslag over pensioenstelsels in Europa is dit een heel gevoelig onderwerp. Hoewel er een paar hele positieve elementen in deze tekst staan, zou het volstrekt onaanvaardbaar zijn als het mechanisme van ouderdomsverzekeringen zou worden bezien door de bril van budgettaire beperkingen, met op kapitalisatie gebaseerde pensioenen tot gevolg. Omdat ik achter solidariteit tussen de generaties sta, kan ik niet voor een verslag stemmen waarin de ontwikkeling van op kapitalisatie gebaseerde pensioenstelsels wordt aangemoedigd.</p>
    </intervention>
    <intervention id="3-312-500" speaker_id="28208" name="Nathalie Griesbeck" is_mep="True" mode="written">
      <p sl="fr">Ik heb mij tijdens de stemming over deze tekst onthouden van stemming. Er staan heel vele positieve punten in, maar helaas staan er ook bepaalde ideeën in waar ik tegen ben. Het wegnemen van belemmeringen voor de mobiliteit van werknemers door pensioenen overdraagbaar te maken, het eerbiedigen van de verscheidenheid aan nationale pensioenstelsels, het terugbrengen van genderongelijkheden en de onaanvaardbare gaten die bestaan tussen mannen en vrouwen met betrekking tot werkgelegenheid en pensioenvoorziening, het inzetten van oudere werknemers op de arbeidsmarkt, het beter beschermen van oudere werknemers tegen ontslag, enzovoort, zijn allemaal aanbevelingen die in dit verslag worden gedaan en waar ik volledig achter sta. Niettemin hebben andere punten mij doen besluiten om mij van stemming te onthouden. Zo wordt in het verslag aan de lidstaten bijvoorbeeld verzocht om private spaarregelingen mogelijk te maken.</p>
    </intervention>
    <intervention id="3-313-000" speaker_id="2247" name="Mathieu Grosch" is_mep="True" mode="written">
      <p sl="de">De demografische ontwikkeling in de richting van een steeds oudere samenleving noopt samen met de door de financiële en economische crisis veroorzaakte achteruitgang op het gebied van economische groei, overheidsfinanciën en financiële markten tot een aanpassing van de pensioenpraktijken. Deze aanpassing is in overeenstemming met de Europese interne markt en de Europa 2020-doelstellingen inzake werkgelegenheid en houdbaarheid van de overheidsbegroting.</p>
      <p sl="de">Ik ben zeer ingenomen met dit voorstel omdat het gericht is op efficiëntere voorzieningen, die zowel duurzaam als zeker moeten zijn. Ik ben er vast van overtuigd dat de voorzieningen voor oudere EU-burgers niet alleen een menswaardig bestaan moeten waarborgen, maar ook een beloning moeten vormen voor een lang arbeidsleven. Als we willen dat de Europese burgers gemotiveerd gestalte geven aan hun beroepsleven en openstaan voor grensoverschrijdend werk, is het belangrijk om hun nu al een duurzame ouderdomsvoorziening in het vooruitzicht te stellen die op Europees niveau geharmoniseerd wordt. Toch blijven de lidstaten verantwoordelijk voor de pensioenstelsels, dat wil zeggen dat de voorzieningen onder de bevoegdheid van de lidstaten vallen en op Europees niveau alleen coördinerende richtsnoeren behoren te worden gegeven aan de lidstaten.</p>
      <p sl="de">In dit verband moet bijzondere aandacht worden besteed aan het beginsel van solidariteit tussen de generaties en het beginsel van nationale solidariteit. Ondanks de subsidiariteit moeten alle pensioenstelsels ‘meeneembaar’ zijn voor de burgers.</p>
    </intervention>
    <intervention id="3-314-000" speaker_id="96952" name="Sylvie Guillaume" is_mep="True" mode="written">
      <p sl="fr">Hoewel deze tekst veel positieve punten bevat, met name het belang dat wordt gehecht aan het bevorderen van de werkgelegenheid om de houdbaarheid van pensioenstelsels te garanderen of aan de positie van de sociale partners, lijken andere aspecten me moeilijk te ondersteunen, en daarom heb ik mij voor deze tekst onthouden van stemming.</p>
      <p sl="fr">De verwijdering van paragraaf 24 over het verband tussen de levensverwachting en de pensioengerechtigde leeftijd blijft echter een grote overwinning voor de Fractie van de Progressieve Alliantie van Socialisten en Democraten in het Europees Parlement die aldus het Europese sociale model wil verdedigen, in tegenstelling tot wat met deze maatregel werd beoogd. De levensverwachting van bepaalde sociale categorieën is namelijk aan het afnemen als gevolg van hun arbeidsomstandigheden en de moeilijkheden waar ze mee te maken krijgen als ze proberen toegang te verkrijgen tot preventieve en medische zorg. We moeten ervoor zorgen dat alle Europese burgers waardig van hun pensioen kunnen genieten.</p>
    </intervention>
    <intervention id="3-315-000" speaker_id="2073" name="Richard Howitt" is_mep="True" mode="written">
      <p sl="en">De Labour-Parlementsleden hebben voor dit niet-bindende verslag gestemd over de pensioenen en de uitdagingen van een vergrijzende bevolking en druk op de uitgaven waarvan in de hele EU sprake is. We zijn blij dat in het verslag expliciet gesteld wordt dat er niet één algemeen geldende benadering van pensioenvoorzieningen is voor alle lidstaten, maar dat de EU een duidelijke toegevoegde waarde kan hebben bij de uitwisseling van ideeën en door coördinatie.</p>
      <p sl="en">We hebben ervoor gestemd dat in paragraaf 8 de private schuld geschrapt wordt bij de beoordeling van de houdbaarheid van de overheidsfinanciën, omdat we van mening zijn dat onder de huidige marktomstandigheden een dergelijke beoordeling niet haalbaar is. We blijven ook vraagtekens hebben bij het toepassen van Solvabiliteit II-achtige regelingen voor pensioenen, omdat daarmee mogelijk de kosten zullen worden opgedreven, zonder dat dit grotere veiligheid oplevert voor de door de werkgever gefinancierde bedrijfspensioenen in het VK. Het Britse systeem, waarvan ook de “Pension Protection Funds” deel uitmaken die onder de Labourregering zijn opgezet, biedt deelnemers aan pensioenregelingen en andere pensioengerechtigden een hoge mate van bescherming.</p>
      <p sl="en">De Labour-Parlementsleden zullen zich ervoor blijven inzetten dat de pensioenen van mensen die hiervoor sparen bij de staat, bij hun werkgever of privé, voldoende beschermd worden, zodat zij zich geen zorgen hoeven te maken over hun pensioen.</p>
    </intervention>
    <intervention id="3-316-000" speaker_id="96693" name="Juozas Imbrasas" is_mep="True" mode="written">
      <p sl="lt">De demografische ontwikkeling, dat wil zeggen de omgekeerde bevolkingspiramide die we over enige tijd voor ons zien en de hogere levensverwachting die we mogen beleven, waarbij ouderen langer gezond, actief en participerend in de samenleving staan, noopt tot bezinning over een strategie die zorgt voor nieuwe samenhang en coherentie in de pensioensfeer. Er zijn in Europa grote verschillen in de pensioenstelsels, waarbij nieuwe lidstaten en burgers geconfronteerd worden met extra problemen omdat de opbouw van een, vanwege risicospreiding, gediversifieerd pensioensysteem (meerdere pijlers) zo gewenst is. De financiële en economische crisis heeft laten zien dat geen enkel pensioenstelsel daarvoor immuun is, maar dat hoge begrotingstekorten, een hoge werkloosheid en zeer beperkte mogelijkheden tot het verhogen van de collectieve lasten vooral de omslagstelsels negatief beïnvloeden. Sommige lidstaten, zoals Litouwen, waren zelfs genoodzaakt tot zeer drastisch ingrijpen, namelijk het verlagen van de pensioenen, hetgeen naar mijn mening ontoelaatbaar en onacceptabel is. De lidstaten moeten alles in het werk stellen om dergelijke verlagingen tegen te gaan, aangezien ze de armste mensen treffen. Ik heb mij onthouden van stemming over dit verslag omdat veel van de voorgestelde besluiten sociaal gevoelig liggen en onvoldoende duidelijk is welke voor- en nadelen het verslag heeft, met name als het gaat om verhoging van de pensioenleeftijd of het feit dat de lidstaten invloed verliezen op het gebied van het pensioenbeleid.</p>
    </intervention>
    <intervention id="3-317-000" speaker_id="96772" name="Peter Jahr" is_mep="True" mode="written">
      <p sl="de">Ik heb mij van stemming onthouden over het verslag van het Europees Parlement over een Europees pensioenstelsel. Weliswaar moet in beginsel worden toegejuicht dat de Europese Unie erover nadenkt hoe de inspanningen van de lidstaten voor adequate pensioenen kunnen worden ondersteund, maar het pensioenbeleid blijft een zaak van de afzonderlijke lidstaten. De EU moet op dit gebied derhalve de nodige voorzichtigheid aan de dag leggen en rekening houden met de nationale omstandigheden. Voor het Duitse bedrijfspensioenmodel zijn de nu genomen besluiten echter niet bevorderlijk. Volgens mij mogen op Europees niveau geen regelingen worden aangenomen die het in tal van Europese landen met succes ingevoerde bedrijfspensioenmodel in gevaar brengen. Op dit punt zijn nog aanzienlijke verbeteringen nodig.</p>
    </intervention>
    <intervention id="3-318-000" speaker_id="96901" name="Arturs Krišjānis Kariņš" is_mep="True" mode="written">
      <p sl="lv">Ik heb voor het verslag over de vorming van adequate, houdbare en zekere Europese pensioenstelsels gestemd, omdat ik ervan overtuigd ben dat veranderingen in het huidige pensioenstelsel essentieel zijn voor het overeind houden ervan. Op dit moment lopen de Europese landen het gevaar dat toekomstige generaties geen pensioen meer uitgekeerd krijgen waarmee zij op fatsoenlijke wijze oud kunnen worden. We moeten toegeven dat we op dit moment op kosten van toekomstige generaties leven. We lenen geld om de pensioenen van vandaag te kunnen betalen. Dat moet anders. Er moet een dusdanig evenwicht in het pensioenstelsel komen dat de huidige uitgaven uit de huidige inkomsten gedekt worden. Elke andere oplossing zou betekenen dat we boven onze stand leven. Er zijn verschillende manieren om zo'n evenwicht te verwezenlijken, maar we dienen ook te beseffen dat we niet langer aanspraak kunnen maken op een pensioen zodra we ons zestigste levensjaar bereiken. De pensioengerechtigde leeftijd dient in heel Europa gefaseerd verhoogd te worden en in de buurt van de zeventig gebracht te worden. Dat is een van de manieren om te garanderen dat de uitgaven voor sociale zekerheid geen blok aan het been van de Europese economieën worden.</p>
    </intervention>
    <intervention id="3-319-000" speaker_id="96816" name="Giovanni La Via" is_mep="True" mode="written">
      <p sl="it">Het verslag van mevrouw Oomen-Ruijten is gebaseerd op het Groenboek van de Commissie dat in juli 2010 werd ingediend en op de vragen die de Commissie heeft opgeworpen met betrekking tot de adequaatheid en houdbaarheid van de pensioenstelsels in Europa. Dit Groenboek doet dienst als voorloper van het toekomstige Witboek dat een algemene analyse van de 27 lidstaten zal bevatten en tevens een planning met betrekking tot de richtsnoeren die de EU zal formuleren voor de lidstaten, waarvan een doeltreffende respons wordt verwacht. Ik heb voor dit verslag gestemd, omdat ik er positief over was nadat ik het had gelezen. Deze versie is ongetwijfeld te behoudend, gezien alles wat er gedaan moet worden. Toch kunnen we haar beschouwen als een goed uitgangspunt, aangezien zij een beeld geeft van een pensioenstelsel dat is uitgebreid tot 27 lidstaten. Het opzetten van een Europees pensioenplatform kan een perfecte gelegenheid zijn om een debat op gang te brengen tussen de EU-instellingen en de betrokken sociale partners. Het uiteindelijke doel is de pensioenstelsels aan te passen en ze in de context te plaatsen van de demografische en economische veranderingen die onze wereld ondergaat.</p>
    </intervention>
    <intervention id="3-320-000" speaker_id="96735" name="Patrick Le Hyaric" is_mep="True" mode="written">
      <p sl="fr">Ik heb tegen dit verslag gestemd, omdat erin gepleit wordt voor op kapitalisatie gebaseerde pensioenstelsels ten nadele van op omslag gebaseerde overheidspensioenstelsels, en het verhogen van de pensioengerechtigde leeftijd. Er wordt ook voor een benadering gepleit die nog meer onzekerheid voor oudere werknemers met zich mee zal brengen door ‘flexibele’ pensioenen aan te moedigen waarmee werk met pensioen wordt gecombineerd.</p>
    </intervention>
    <intervention id="3-321-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">Ik ben tevreden over het resultaat van de stemming over het verslag van mevrouw Oomen-Ruijten over adequate, houdbare en zekere Europese pensioenstelsels. Ik ben van mening dat pensioenen zeker en houdbaar moeten zijn, zeker in deze tijd van vergrijzing en financiële crisis. Recente statistieken laten zien dat het probleem toeneemt en dat de demografische veranderingen in Europa zich duidelijk aftekenen. Volgens experts zijn er nu vier werkenden per gepensioneerde, over vijftig jaar zullen dat er echter nog maar twee zijn.</p>
      <p sl="pl">Het is dus duidelijk dat het pensioenstelsel meer werk behoeft en dat verdere hervormingen noodzakelijk zijn. We moeten daarom streven naar verhoogde internationale activiteit van de lidstaten, zodat effectieve en efficiënte coördinatie tussen de pensioenstelsels mogelijk wordt. Het Europees Parlement maakt door het aannemen van het verslag bovendien duidelijk, dat er geen plaats kan zijn voor discriminatie op grond van leeftijd of geslacht. In het kader van het maatschappelijke debat over de gelijkheid tussen mannen en vrouwen op de arbeidsmarkt is dit van wezenlijke betekenis.</p>
    </intervention>
    <intervention id="3-322-000" speaker_id="1186" name="Astrid Lulling" is_mep="True" mode="written">
      <p sl="fr">Maandenlang werken aan de houdbaarheid van pensioenstelsels in Europa, een ambitieus verslag opstellen, urenlang onderhandelen over compromissen zonder het voor de hand liggende te willen vaststellen, namelijk dat veel regeringen in de Europese Unie zich hebben toegelegd op hervormingen van pensioenstelsels, waarbij voorrang wordt gegeven aan het verlengen van de periode waarin bijdragen worden betaald, vind ik het toppunt van ondoordachtheid. Het ontkennen van de werkelijkheid is een grove nalatigheid. Het Europees Parlement komt niet tot de kern, omdat het verdeeld is!</p>
      <p sl="fr">Ik keur deze manier van politiek bedrijven af: in plaats van koste wat het kost naar unanimiteit te streven, heeft het Europees Parlement fundamenteel voor de verkeerde methode gekozen.</p>
      <p sl="fr">Het Parlement heeft de plicht om coherente en gedurfde actievormen te verkennen. Dat is wat onze burgers verwachten als pensioenstelsels, die het Europese sociale model de moeite waard maken, in gevaar zijn.</p>
      <p sl="fr">Om die reden kan ik niet achter een verslag staan dat is verworden tot een vruchteloze poging, aangezien er geen rekening wordt gehouden met de realiteit van de situatie.</p>
    </intervention>
    <intervention id="3-323-000" speaker_id="4560" name="Toine Manders" is_mep="True" mode="written">
      <p sl="nl">De VVD-delegatie in het Europees Parlement heeft vandaag tegen het initiatiefverslag over het Groenboek Europese pensioenen gestemd vanwege meerdere onduidelijkheden en onzuiverheden in het verslag. We steunen een groot aantal verbeteringen, zoals bijvoorbeeld aanmoediging van een goede pensioenmix tussen staatspensioenen en bedrijfspensioenen in de lidstaten en een Europees trackingsysteem voor meer arbeidsmobiliteit, zodat elke burger weet wat hij aan pensioen kan verwachten en eigen keuzes kan maken. Echter, de stijgende werkloosheid, de problemen op de financiële markten, hogere nationale schulden en een langzame economische groei kunnen leiden tot moeilijkheden met de betalingsverplichtingen van de lidstaten in verband met pensioenen, met gevolgen voor het Groei- en stabiliteitspact en dus voor de stabiliteit van de euro.</p>
      <p sl="nl">Daarnaast heeft de toenemende vergrijzing een grote impact in veel lidstaten omdat er niet is gespaard zoals in Nederland. Er is derhalve geharmoniseerd toezicht nodig op pensioensystemen, en sommige lidstaten zouden hun pensioensysteem anders moeten inrichten. We willen dat er op geen enkele manier aan het Nederlandse pensioenstelsel getornd wordt. Om hier zeker van te zijn, hebben we vóór een aantal goede punten in het rapport gestemd maar zijn wij tegen het rapport als geheel. VVD-Eurofractie: Hans van Baalen, Jan Mulder en Toine Manders</p>
    </intervention>
    <intervention id="3-324-000" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag gestemd, waarin zowel aan het begin (paragraaf 1) als aan het eind (paragraaf 61) duidelijk gemaakt wordt dat de verantwoordelijkheid voor de organisatie van de pensioenstelsels, op grond van het subsidiariteitsbeginsel, in eerste instantie bij de lidstaten ligt en dat de bijdrage van de EU erin bestaat daar waar mogelijk te coördineren en informatie over beste praktijken uit te wisselen.</p>
    </intervention>
    <intervention id="3-325-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">In dit verslag wordt op onverantwoordelijke wijze gepleit voor het verhogen van de wettelijke pensioengerechtigde leeftijd, waarbij hypocriet gesuggereerd wordt om een “sociale en maatschappelijke dialoog” over het onderwerp te houden en dat er naar behoren rekening zal worden gehouden met het resultaat daarvan. Het noodzakelijke referendum is helaas nog heel ver weg. Zoals verwacht is het verslag ook een ode aan de privatisering van het omslagpensioenstelsel, waarvan we allemaal weten dat het goed werkt. Het pensioen tot een financieel product op de interne markt van de pensioenfondsen maken, met vrije en eerlijke concurrentie – dat is wat er in dit verslag wordt voorgesteld. Ik stem tegen en keur deze tekst absoluut af.</p>
    </intervention>
    <intervention id="3-326-000" speaker_id="96978" name="Nuno Melo" is_mep="True" mode="written">
      <p sl="pt">Door de echt problematische demografische ontwikkeling, ofwel de omgekeerde leeftijdspiramide waarmee wij snel te maken krijgen, evenals de verhoogde levensverwachting en het feit dat ouderen binnen deze context in goede gezondheid blijven, actief blijven en langer bijdragen aan onze samenleving, is het noodzakelijk om een strategie te overwegen die de saamhorigheid en samenhang met betrekking tot de pensioenen verhoogt. Hierdoor is het noodzakelijk om initiatieven te nemen die de toekomst van jongeren en ouderen opnieuw definiëren, alsook solidariteit tussen de generaties en mensen, en zodoende bijdragen aan een adequaat, houdbaar en zeker pensioen.</p>
    </intervention>
    <intervention id="3-327-000" speaker_id="28407" name="Willy Meyer" is_mep="True" mode="written">
      <p sl="es">Ik heb tegen deze ontwerpresolutie gestemd omdat zij een onaanvaardbare aanval betekent op de rechten van werknemers aangezien erin wordt gepleit voor een langere periode van pensioenbijdragen, het verhogen van de pensioenleeftijd en de voortschrijdende privatisering van de openbare pensioenstelsels. Ik ben van mening dat dergelijke maatregelen erop gericht zijn om pensioenstelsels op te richten die het belang van de financiële sector dienen en niet leiden tot een eerlijker, duurzamer, veiliger en voordeliger openbaar pensioenstelsel voor de Europese burgers. Ik ben daarom tegen de progressieve opbouw van een antisociaal Europa dat wordt geregeerd door de financiële markten en machten die, nadat ze ons in een crisis hebben gestort door hun ambitie en hun buitensporige hebberigheid, onbegrijpelijk genoeg gecompenseerd worden met de privatisering van de openbare pensioenstelsels. Ik vind het bovendien onaanvaardbaar dat in de resolutie enerzijds het belang van de sociale dialoog in de herziening van de pensioenen benadrukt wordt en anderzijds antisociale maatregelen worden bepleit, zoals het verhogen van de pensioenleeftijd, iets wat de meerderheid van de Europeanen tijdens massale stakingen heeft verworpen.</p>
    </intervention>
    <intervention id="3-328-000" speaker_id="96670" name="Louis Michel" is_mep="True" mode="written">
      <p sl="fr">Volgens László Andor, commissaris voor Werkgelegenheid, Sociale Zaken en Inclusie, zal het aantal gepensioneerden tegen 2060 verdubbeld zijn in verhouding tot de actieve beroepsbevolking die in staat is om de pensioenen te financieren. Daarom is het van essentieel belang om na te denken over de toekomst van de pensioenstelsels. Hoewel het onder de bevoegdheid van de lidstaten valt, moet dit probleem de Europese Unie er niet van weerhouden om de lidstaten bij te staan bij hun overwegingen om Europese burgers te verzekeren van een adequaat, stabiel en houdbaar pensioenstelsel. De mogelijkheid om over een adequaat en aangepast pensioen te kunnen beschikken in een lidstaat van de Europese Unie, is de noodzakelijke aanvulling op het beginsel van het vrije verkeer van personen. De economische en monetaire crisis geeft blijk van de behoefte aan een geïntegreerde benadering die zowel de demografische en sociale aspecten als de economische en financiële aspecten omvat.</p>
    </intervention>
    <intervention id="3-329-000" speaker_id="96999" name="Alexander Mirsky" is_mep="True" mode="written">
      <p sl="en">Ik hoop dat het Parlement zich niet zal beperken tot het produceren van verslagen en het uitbrengen van stemmen. Alle 27 pensioenstelsels in de EU moeten worden geanalyseerd. Ik ben ervan overtuigd dat er grootschalige overtredingen van de regels op dit gebied aan het licht zullen komen wat Letland betreft, waar de regering voortdurend het begrotingstekort probeert op te lossen ten koste van de pensioenen. Daardoor worden gepensioneerden de dupe van de risicovolle ondernemingen van de huidige regering. De pensioenen in Letland liggen in de meeste gevallen onder het officiële bestaansminimum. Deze situatie wordt nog verder gecompliceerd doordat de regering besloten heeft geen betalingen meer te doen aan het collectieve ouderdomspensioen. Dit kan zeer ernstige gevolgen hebben. Ik heb voor dit verslag gestemd in de hoop op een onafhankelijk onderzoek naar de situatie in Letland.</p>
    </intervention>
    <intervention id="3-330-000" speaker_id="28255" name="Andreas Mölzer" is_mep="True" mode="written">
      <p sl="de">Binnen de Europese Unie is er nog steeds sprake van een aanzienlijke welvaartskloof, wat na het verstrijken van de beschermende overgangstermijnen voor de arbeidsmarkt nog duidelijk voelbaar zal worden. Elk land heeft te kampen met de demografische ontwikkeling en de daaruit voortvloeiende financieringsproblemen van de pensioenstelsels. Particuliere pensioenen hebben als aanvullende pijler niet voor de aangekondigde ontlasting van de overheidsvoorzieningen gezorgd, maar deze nog sterker onder druk gezet. Tegen deze achtergrond werd bijvoorbeeld in Hongarije de bevolking als het ware weer gedwongen terug te keren naar het overheidsstelsel. Problematisch in dit verband is ook het feit dat de rendementsbeloften van de pensioenfondsen in de context van de economische en financiële crisis onhoudbaar zijn gebleken. Bemoeienissen op EU-niveau hebben veelal allerlei problemen tot gevolg, zoals bijvoorbeeld in het geval van de compenserende aanvulling van pensioenen, die de deur heeft opengezet voor allerlei vormen van misbruik. De pensioenregelingen verschillen van lidstaat tot lidstaat, en dat moet ook zo blijven, dus ben ik absoluut tegen dit verslag.</p>
    </intervention>
    <intervention id="3-331-000" speaker_id="97280" name="Claudio Morganti" is_mep="True" mode="written">
      <p sl="it">Ik wil aangeven dat ik achter het verslag van mevrouw Oomen-Ruijten sta. In dit verslag over de toekomstige pensioenstelsels in Europa komt namelijk duidelijk een beginsel naar voren dat altijd het uitgangspunt zou moeten vormen van Europese acties en initiatieven: het subsidiariteitsbeginsel. In een poging te voldoen aan een daadwerkelijke behoefte, oftewel aan een nieuwe beoordeling van de Europese pensioenstelsels naar aanleiding van de veranderde demografische, economische en maatschappelijke omstandigheden, is er besloten dat de afzonderlijke lidstaten vrij mogen handelen binnen een algemeen Europees richtinggevend kader. De situaties en omstandigheden in de diverse landen zijn te verschillend om gemeenschappelijke bindende regels op te stellen en dus is er terecht gekozen voor het eerbiedigen van het subsidiariteitsbeginsel.</p>
    </intervention>
    <intervention id="3-332-000" speaker_id="96981" name="Franz Obermayr" is_mep="True" mode="written">
      <p sl="de">Binnenkort komt de bevolkingspiramide in de EU op zijn kop te staan en zullen 55-plussers de grootste bevolkingsgroep vormen, zal de levensverwachting verder stijgen en het geboortecijfer laag blijven en zullen jongeren steeds later gaan participeren in het beroepsleven. De gevolgen hiervan zijn alom bekend: vergrijzing van de bevolking en grotere tekorten bij de pensioenfinanciering. We hebben in de lidstaten dus echt een gezinsvriendelijke politiek nodig, ik denk bijvoorbeeld aan het invoeren van fiscale voordelen voor gezinnen op het gebied van inkomstenbelasting. Op sociaal gebied dient de bijdrage van de gezinnen aan het pact tussen de verschillende generaties te worden gecompenseerd door een stapsgewijze vermindering van de sociale premies. Deze aspecten komen in het verslag niet of nauwelijks aan bod. De zo vaak geprezen massale immigratie is in ieder geval niet de goede weg om onze pensioenen te waarborgen. Tot slot moet het pensioenbeleid onder de bevoegdheid van de lidstaten blijven vallen. Daarom heb ik tegen het onderhavige verslag gestemd.</p>
    </intervention>
    <intervention id="3-333-000" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Ik heb vandaag voor het aannemen van het verslag over houdbare en zekere Europese pensioenstelsels gestemd. De toekomstige pensioenen zijn niet alleen een probleem in Polen, maar in de hele Europese Unie. Het Europees Parlement bevestigt in het verslag dat een lidstaat zelf verantwoordelijk is voor de organisatie van het nationale pensioenstelsel. De EU-instellingen kunnen de lidstaten bijstaan op basis van het subsidiariteitsbeginsel.</p>
      <p sl="pl">Voor mij is het erg belangrijk dat aandacht is besteed aan de discriminatie van vrouwen in de pensioenstelsels en dat dit moet worden bestreden. De huidige demografische veranderingen die leiden tot vergrijzing vormen een probleem bij de vaststelling van stabiele pensioenen. Er komen steeds meer gepensioneerden en daar staat een steeds kleinere beroepsbevolking tegenover.</p>
      <p sl="pl">Een ander belangrijk probleem is dat jonge mensen vanwege de situatie op de arbeidsmarkt geen werk kunnen vinden. Het is daarom noodzakelijk dat meer mensen actief zijn op de arbeidsmarkt en dat zij zo lang mogelijk professioneel actief blijven.</p>
    </intervention>
    <intervention id="3-334-000" speaker_id="97197" name="Alfredo Pallone" is_mep="True" mode="written">
      <p sl="it">Ik heb voor het verslag van mevrouw Oomen-Ruijten gestemd, omdat ik van mening ben dat het leggen, met inachtneming van het subsidiariteitsbeginsel, van de grondslagen voor een belangrijk doel als een gemeenschappelijk Europees pensioenstelsel, een belangrijke stap vooruit is op weg naar een echte sociaal-politieke integratie. Natuurlijk is het wetgevend kader ingewikkeld, maar het Witboek van de Europese Commissie over pensioenstelsels geeft al aan welke richting de Unie opgaat. In het bijzonder wil het verslag adequate, houdbare en zekere criteria opstellen en verzoekt het de lidstaten die zich met dit onderwerp bezighouden, hun voorstellen bekend te maken en via de open coördinatiemethode te overleggen om te komen tot een concreet gemeenschappelijk plan. We zijn nu het pakket over de economische governance op EU-niveau aan het bespreken om het Stabiliteits- en groeipact te hervormen en gemeenschappelijke regels op te stellen. Geen enkele lidstaat die zijn eigen financiën op orde wil hebben, kan zich onttrekken aan een hervorming van zijn pensioenstelsel. Daarom denk ik dat het logisch is dat gemeenschappelijke regels op dat gebied de controle op en de uitvoering van het SGP makkelijker zouden maken.</p>
    </intervention>
    <intervention id="3-335-000" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Het verslag over adequate, houdbare en zekere pensioenstelsels in Europa is een belangrijk stap bij de invoering van een gecoördineerd beleid op Europees niveau. Ondanks dat de pensioenstelsels onder de bevoegdheid van de lidstaten vallen, zijn zij feitelijk direct verbonden met de financiële markt en tevens vormen zij een van de onderwerpen van het Stabiliteits- en groeipact. Vanwege demografische redenen die iedereen kent, is het noodzakelijk om een strategie te overwegen waarbij de saamhorigheid en samenhang tussen de pensioenen toeneemt. Het is noodzakelijk om initiatieven vast te stellen die de toekomst van jongeren en ouderen opnieuw definiëren, evenals solidariteit tussen de generaties en mensen, en zodoende bijdragen aan een houdbaar, zeker en adequaat pensioen. Er bestaan verschillen tussen de diverse pensioenstelsels in Europa, maar het is belangrijk om een gemeenschappelijk platform te creëren waarbij duidelijk ieders verantwoordelijkheden worden vastgesteld. Op deze manier is het mogelijk om samen een houdbaar en zeker stelsel te creëren, dat het vrije verkeer in Europa erkent en dat is gebaseerd op de veronderstelling dat mobiliteit onmisbaar is, vooral voor jongeren, en noodzakelijk is voor een effectieve en efficiënte arbeidsmarkt. Vanwege al deze redenen heb ik voor dit verslag gestemd.</p>
    </intervention>
    <intervention id="3-336-000" speaker_id="38595" name="Rovana Plumb" is_mep="True" mode="written">
      <p sl="ro">In november 2009 waren er in Roemenië 5,54 miljoen gepensioneerden en 5,65 miljoen mensen die het staatspensioenstelsel met hun afdrachten eraan financierden. De EU-burgers nu en in de toekomst een adequaat en houdbaar pensioen te kunnen bieden, is een belangrijke prioriteit voor de Europese Unie. Deze doelstellingen waarmaken in een vergrijzende Europa is een enorme opgave en vraagt van de lidstaten dat zij zich er middels hervorming van hun pensioenstelsels op voorbereiden. De lidstaten dienen de adequaatheid van de pensioenen te verbeteren door genderdiscriminatie op de arbeidsmarkt tegen te gaan, met name door het verschil in beloning tussen mannen en vrouwen tegen 2020 met 10 procent te hebben teruggebracht. Het publieke pensioenstelsel dient te worden versterkt ten koste van het private stelsel. Met het oog op de stabiliteit van de pensioenfondsen is het eenvoudigweg uitgesloten dat we het publieke pensioenstelsel privatiseren.</p>
      <p sl="ro">Hoewel de algemene trend in Europa richting verhoging van de pensioengerechtigde leeftijd gaat, dient die verhoging flexibel te worden toegepast afhankelijk van de tak van bedrijvigheid en de mate waarin een persoon tijdens zijn loopbaan aan zware arbeidsomstandigheden is blootgesteld, alsook afhankelijk van het aantal gewerkte jaren. Er dient een actief werkgelegenheidsbeleid te worden gevoerd en ook de kwaliteit van werk dient te worden verbeterd, dit alles om er voor te zorgen dat er straks meer mensen zijn die actief bijdragen aan de financiering van de toekomstige pensioenen.</p>
    </intervention>
    <intervention id="3-337-000" speaker_id="4253" name="Frédérique Ries" is_mep="True" mode="written">
      <p sl="fr">Pensioenstelsels houdbaar maken is een van de grote uitdagingen waarmee de politieke klasse zich geconfronteerd ziet als zij het algemene welzijn en de sociale rust wil handhaven. Hoewel de Europese bevoegdheden op dit gebied beperkt zijn, was het ook belangrijk dat het Europees Parlement zijn mening zou geven als reactie op het door de Commissie uitgegeven Groenboek. Dat is gedaan met de aanneming van het allesomvattende Oomen-Ruijten-verslag, waarin de noodzaak bevestigd wordt om pensioenstelsels te hervormen vanwege de ongunstige trend in de verhouding van het aantal mensen van 65 jaar of ouder tot de beroepsbevolking. Bovendien ligt de resolutie in de lijn van het recente Eurobarometer-onderzoek, waarin de wijsheid en volwassenheid van Europese burgers naar voren komen; 73 procent is van mening “dat zij langer zullen moeten werken of meer zullen moeten sparen voor hun oude dag”. De overheersende gedachte om het arbeidsleven te verlengen tot na de leeftijd van 65 jaar heeft, toegegeven, geleid tot gemengde reactie bij het grote publiek. Toch kan dit een geluk bij een ongeluk zijn, aangezien er absoluut ook andere middelen moeten worden aangegrepen. In het geval van mijn land, België, alleen al, waar het tewerkstellingspercentage onder oudere werknemers tot de laagste in de Europese Unie behoort, is er een dringende behoefte om Belgische werknemers aan te moedigen om langer op de arbeidsmarkt te blijven.</p>
    </intervention>
    <intervention id="3-338-000" speaker_id="97199" name="Crescenzio Rivellini" is_mep="True" mode="written">
      <p sl="it">Vandaag is in de plenaire vergadering het verslag “Naar adequate, houdbare en zekere pensioenstelsels in Europa” goedgekeurd. Rekening houdend met de demografische ontwikkeling en met de gevolgen van de economische en financiële crisis is de Commissie van mening dat wil men het pensioenbeleid moderniseren, men in gezamenlijk overleg moet werken aan: aanpassing van pensioenstelsels, houdbaarheid, evenwicht tussen de duur van het beroepsleven en de duur van het pensioen, het wegwerken van belemmeringen voor mobiliteit, meer transparantie in de pensioenstelsels en bescherming van de solvabiliteit.</p>
      <p sl="it">Met het onderhavige verslag wil men eenieders verantwoordelijkheid erkennen en in stand houden om te komen tot een houdbaar en zeker stelsel dat op lidstaatniveau adequate pensioenen kan garanderen. Een modern stelsel dat erkent dat de nieuwe generatie behoefte heeft aan mobiliteit en dat niet alleen oplossingen weet te bieden voor het heden, maar ook voor de nabije toekomst.</p>
    </intervention>
    <intervention id="3-339-000" speaker_id="28409" name="Raül Romeva i Rueda" is_mep="True" mode="written">
      <p sl="es">Ondanks het feit dat de stemming ervoor heeft gezorgd dat uit sociaal oogpunt een aantal cruciale elementen zijn toegevoegd, zijn er enkele ongelukkige aspecten overgebleven waardoor ik me gedwongen zie om me van de eindstemming te onthouden. Om een voorbeeld te noemen: het gedeelte in paragraaf 21 waarin de lidstaten worden verzocht om ervoor te zorgen dat meer mensen van private spaarregelingen gebruik kunnen maken.</p>
    </intervention>
    <intervention id="3-340-000" speaker_id="96819" name="Licia Ronzulli" is_mep="True" mode="written">
      <p sl="it">De Europese pensioenstelsels verkeren in een steeds alarmerendere toestand. We moeten ingrijpen, ervoor zorgen dat mannen en vrouwen gelijke kansen krijgen, diegenen beschermen die nu met pensioen gaan en tegelijkertijd ook diegenen die nu pas hun eerste stappen op de arbeidsmarkt zetten. In Europa blijven vrouwen gemiddeld 18 procent minder verdienen dan mannen. Het belangrijkste gevolg van die ongelijke beloning duikt op de pensioenleeftijd op: omdat ze tijdens hun beroepsleven minder hebben verdiend, krijgen vrouwen ook lagere pensioenen. Dientengevolge worden vrouwen meer getroffen door blijvende armoede dan mannen. Vooral in crisistijden moet je het genderperspectief in al het beleid opnemen door nationale maatregelen te nemen waarover op Europees niveau overlegd is en overeenstemming bestaat. Ik heb voor het verslag Oomen-Ruijten gestemd, omdat ik van mening ben dat het een goed compromis is dat de dialoog tussen de lidstaten en de Europese instellingen over de modernisering van de pensioenstelsels kan ondersteunen.</p>
    </intervention>
    <intervention id="3-341-000" speaker_id="97196" name="Oreste Rossi" is_mep="True" mode="written">
      <p sl="it">Wij zijn voor het verslag over het Groenboek “Naar adequate, houdbare en zekere pensioenstelsels in Europa”, aangezien de Europese Commissie beoogt de lidstaten te helpen zonder bevoegdheden af te pakken van de afzonderlijke landen die het verband tussen levensverwachting en de verplichte pensioenleeftijd moeten afwegen. Ook wil men de belemmeringen voor grensoverschrijdende mobiliteit wegwerken en een Europese autoriteit voor verzekeringen en bedrijfspensioenen oprichten die in noodsituaties moet zorgen voor coördinatie en die de lidstaten moet ondersteunen.</p>
    </intervention>
    <intervention id="3-342-000" speaker_id="33989" name="Daciana Octavia Sârbu" is_mep="True" mode="written">
      <p sl="ro">De 27 lidstaten van de Europese Unie hebben allemaal hun eigen specifieke pensioenstelsel. Als gevolg van de omgekeerde bevolkingspiramide en de stijging van de levensverwachting is er echter een Europese strategie nodig ter versterking van de cohesie en de coherentie van pensioenen in de Europese Unie. Verder wil ik echter wijzen op de aperte tekortkomingen op het vlak van de arbeidsmobiliteit tussen lidstaten. Er zijn gevallen waarin pensioenrechten op inadequate wijze tussen verschillende lidstaten van de Europese Unie worden overgedragen. Dit vraagt om stimulering van de samenwerking tussen de lidstaten.</p>
      <p sl="ro">Bovendien hebben we ook nog de morele plicht om het recht van onze burgers op een pensioen dat hun een fatsoenlijk leven biedt, te beschermen.</p>
    </intervention>
    <intervention id="3-343-000" speaker_id="2081" name="Peter Skinner" is_mep="True" mode="written">
      <p sl="en">Ik sta achter de belangrijkste doelstellingen van dit verslag, omdat dat met name gericht is op het tot stand brengen van een houdbare benadering van de pensioenvoorzieningen. De regulerende invloed die van het Groenboek zal uitgaan, zal toezichthouders in staat stellen, zo is mijn overtuiging, om een zeker en houdbaar pensioenstelsel op de benodigde consistente wijze in stand te houden.</p>
      <p sl="en">Gezien de huidige verscheidenheid aan pensioenstelsels in de lidstaten en de verschillen in reikwijdte en diepte van de pensioenvoorzieningen, is het echter van belang dat de Commissie de wens van het Parlement volgt dat niet dezelfde kapitaalvereisten worden opgelegd als voor de verzekerings- en bankensector. Ik ben van mening dat het mogelijk en gewenst is specifieke kapitaalvereisten te hanteren voor pensioenen.</p>
      <p sl="en">Dit alles gezegd hebbende, vind ik een Europese aanpak noodzakelijk, gezien de demografische ontwikkelingen, die toekomstige generaties zullen dwingen dure en overbelaste regelingen in stand te houden, terwijl voor eerdere generaties armoede dreigt.</p>
    </intervention>
    <intervention id="3-344-000" speaker_id="28508" name="Alyn Smith" is_mep="True" mode="written">
      <p sl="en">Mijnheer de Voorzitter, er staan veel goede dingen in dit verslag. En toch kan ik er, alles overziende, niet mijn steun aan geven. Het klopt dat we ons in dit Huis zorgen moeten maken over de pensioenvoorzieningen van de regeringen van onze lidstaten en het klopt dat we beste praktijken moeten uitwisselen. Maar ik kan dit verslag eenvoudigweg niet steunen, omdat ik het er gewoon niet mee eens ben dat de rol van de EU in welk opzicht dan ook verder zou moeten gaan dan een rol op het gebied van informatie-uitwisseling. Nationale en lokale overheden, niet wij, zijn de autoriteiten die het beste weten hoe ze moeten handelen met betrekking tot hun pensioenen, en overigens ook tot alle andere sociale kwesties. Dit verslag legt te zwaar de nadruk op een gecentraliseerde aansturing en ik ben er gewoon niet van overtuigd dat dit zou werken of een toegevoegde waarde zou hebben.</p>
    </intervention>
    <intervention id="3-345-000" speaker_id="4751" name="Bart Staes" is_mep="True" mode="written">
      <p sl="nl">De vergrijzing slaat toe, de crisis noopt de lidstaten tot bezuinigen. Maar de vergrijzing mag niet leiden tot een nieuwe Europese schuldencrisis. En de lidstaten die bezuinigen, mogen dat niet onbezonnen doen. Zo benadrukt de resolutie dat de eerste pijler in het pensioenstelsel de belangrijkste is. Dit impliceert wel een gezond nationaal begrotingsevenwicht. Het spreekt verder voor zich dat een vast inkomen een garantie is om niet in armoede te vervallen. Ik ben ook blij met de erkenning van pensioenrechten voor vrouwen en de nadruk op meer gendergelijkheid, met het feit dat ouderen niet gediscrimineerd mogen worden op de arbeidsmarkt. Ook de meeneembaarheid van de opgebouwde pensioenrechten krijgt in de resolutie de nodige aandacht. Niemand werkt nog zijn leven lang in hetzelfde bedrijf of zelfs in eigen land. Het is fundamenteel in een eengemaakt Europa dat dergelijke rechten overgedragen mogen worden. Het EP vraagt de Europese Commissie dan ook de meeneembaarheid van de pensioenen beter op Europees niveau te coördineren.</p>
    </intervention>
    <intervention id="3-346-000" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Het verslag van mevrouw Oomen-Ruijten inzake het Groenboek getiteld “Naar adequate, houdbare en zekere Europese pensioenstelsels” vormt een belangrijke bijdrage aan het debat over de toekomst van de Europese pensioenstelsels. De lidstaten dienen naar mijn mening met voorstellen te komen over hoe ze hun burgers adequate pensioenen kunnen blijven bieden. Wij moedigen de lidstaten aan om het meest adequate pensioenstelsel tot stand te brengen teneinde eenieder een fatsoenlijke levensstandaard te bieden, met specifieke aandacht voor de meest kwetsbare groepen in de samenleving. Ik heb voor paragraaf 24 gestemd waarin de lidstaten worden opgeroepen om oudere mensen met behulp van vrijstellingen op het gebied van belasting- en premieheffing aan te moedigen langer te blijven werken.</p>
      <p sl="ro">Ik heb tevens gestemd voor bevordering en facilitering van het combineren van werk met pensioen alsook voor ontmoedigingsmaatregelen waarmee het bedrijven moeilijker wordt gemaakt om oudere mensen te ontslaan.</p>
      <p sl="ro">Ik heb tegen verhoging van de pensioengerechtigde leeftijd gestemd aangezien ik van mening ben dat mensen die na een bepaalde leeftijd willen en kunnen werken, daartoe dienen te worden aangemoedigd en niet te worden gedwongen, zeker gezien het feit dat de werkloosheid in de EU van de 27 lidstaten momenteel 10 procent bedraagt en onder jongeren zelfs gemiddeld 20 procent.</p>
    </intervention>
    <intervention id="3-347-000" speaker_id="28584" name="Georgios Toussas" is_mep="True" mode="written">
      <p sl="el">Het Groenboek van de Europese Unie over de Europese pensioenstelsels dat vandaag door het verbond van de politieke vertegenwoordigers van het kapitaal (sociaaldemocraten, conservatieven en liberalen) met het betreffende verslag is aangenomen is een antivolks wangedrocht. Het moet het basiselement vormen van het nieuwe competitiviteitspact van de EU met als doel de afbraak van de Europese sociale-verzekeringsstelsels en de vervanging ervan door een particuliere individuele verzekering, een nieuw winstgevend terrein voor de uitbuiting van werknemers ten gunste van het kapitaal. In de praktijk worden de publieke uitgaven voor sociale zekerheid, pensioenen en medische zorg afgeschaft. Met het systeem van de drie pijlers wordt het pensioen van de publieke stelsels tot armenhuisniveau gereduceerd om de deur wagenwijd te openen voor de zogenoemde derde pijler: de particuliere verzekering. Er wordt een verhoging van de pensioenleeftijd geëist afhankelijk van de levensverwachting, met andere woorden, werken tot op hoge ouderdom. De Communistische Partij van Griekenland heeft tegen dit arbeidersonvriendelijke, monsterlijke document van de EU over de Europese pensioenstelsels gestemd. Geconfronteerd met deze ontwikkelingen wijzen wij erop dat arbeiders massaal in opstand moeten komen om de nieuwe antiverzekeringsmaatregelen te verhinderen, deze grimmige aanval die door het opstellen van het competitiviteitspact van de EU wordt georganiseerd door het kapitaal en de burgerlijke regeringen.</p>
    </intervention>
    <intervention id="3-348-000" speaker_id="28221" name="Thomas Ulmer" is_mep="True" mode="written">
      <p sl="de">Ik heb voor het verslag van mevrouw Oomen-Ruijten over het Groenboek over de pensioenstelsels gestemd. Het resultaat van de onderhandelingen is volgens de Duitse christendemocraten behoorlijk en vormt een goede basis voor het komende Witboek. Belangrijke punten in de verdere procedure zijn de handhaving van de Duitse bedrijfspensioenen, de anciënniteit in de onderneming en risicodekking van bestaande verplichtingen ingeval van insolventie. In geen geval mogen de bedrijfspensioenen worden geïntegreerd in een verplicht Europees stelsel.</p>
    </intervention>
    <intervention id="3-349-000" speaker_id="96698" name="Viktor Uspaskich" is_mep="True" mode="written">
      <p sl="lt">Het doet mij genoegen dat de rapporteur onderkent dat er grote tekortkomingen bestaan in de pensioenstelsels van Europa en dat de burgers van bepaalde lidstaten − bijvoorbeeld Litouwen − met extra problemen geconfronteerd worden. In mijn land hebben gepensioneerden het niet altijd makkelijk. Het afgelopen jaar kregen zij het nog zwaarder, toen de maandelijkse pensioenen in Litouwen met 5 procent werden verlaagd. Er moet een einde komen aan het meten met twee maten. In sommige landen in Europa, zoals Litouwen, beweert de regering dat de crisis voorbij is en dat de economie zich langzaam herstelt. Als er echter praktische maatregelen genomen moeten worden, geven onze leiders aan dat zij de benodigde middelen niet kunnen vinden om de pensioenen naar het oude niveau terug te brengen. Dan wordt gezegd dat de crisis nog niet voorbij is. Bij de hervorming van onze pensioenstelsels is de financiële houdbaarheid belangrijk, maar ook het voorzien in een adequaat inkomen. Echte duurzaamheid kan niet worden bereikt zonder ervoor te zorgen dat de pensioenen adequaat zijn. De vergrijzing en de financiële druk tonen aan dat onze arbeidsmarkt verandert. Hiermee moet rekening worden gehouden bij de hervorming van de pensioenstelsels. Een balans tussen flexibiliteit en zekerheid op de arbeidsmarkt ondersteunt het aanpassingsvermogen van de economie en draagt bij aan bestendige, zekere en eerlijke pensioenen.</p>
    </intervention>
    <intervention id="3-350-000" speaker_id="96809" name="Peter van Dalen" is_mep="True" mode="written">
      <p sl="nl">Europa en de pensioenen, een gevoelig onderwerp. Diverse lidstaten zijn constructies aan het bedenken om hun nationale schulden te doen krimpen door pensioengelden te betrekken in de schuldenlast. Mevrouw Merkel en de heer Sarkozy hebben in hun plannen om te komen tot één centraal geregeerd Europa direct al de centralisatie van de pensioenen genoemd. Ik ben erop tegen om de pensioenen op Europees niveau te regelen. De pensioenstelsels in de lidstaten zijn te verschillend opgebouwd. Ze vallen nauwelijks met elkaar te vergelijken. Ook zijn de pensioenstelsels in de lidstaten heel divers qua omvang, betrouwbaarheid en toezicht. Ik wil niet dat het robuuste Nederlandse pensioenstelsel moet bloeden voor de puinhoop die men er elders van heeft gemaakt.</p>
      <p sl="nl">Wat ik wel verstandig vind is dat de lidstaten informatie met elkaar delen over hun pensioenstelsels en dat ze er zich voor inspannen specifieke knelpunten op te lossen. Ik doel dan bijvoorbeeld op universitaire onderzoekers die verhuizen naar andere lidstaten waar ze dan naheffingen krijgen van de belastingdienst over een elders opgebouwd pensioen. Dat soort uitwassen moeten onmiddellijk verdwijnen. Maar daarvoor hoeven we niet het totale stelsel op Europese leest te gaan schoeien.</p>
    </intervention>
    <intervention id="3-351-000" speaker_id="96918" name="Derek Vaughan" is_mep="True" mode="written">
      <p sl="en">Ik heb voor dit verslag gestemd waarin de lidstaten worden opgeroepen houdbare pensioenen te waarborgen in het licht van de uitdagingen van een vergrijzende bevolking en druk op de uitgaven waarvan in de hele EU sprake is. Ik ben blij dat in het verslag erkend wordt dat er niet één algemeen geldende benadering van pensioenvoorzieningen is voor alle lidstaten, maar dat de EU een duidelijke toegevoegde waarde kan hebben bij de uitwisseling van ideeën en door coördinatie.</p>
      <p sl="en">Het meenemen van de private schuld bij de beoordeling van de houdbaarheid van de overheidsfinanciën hoort niet in dit verslag thuis, omdat onder de huidige marktomstandigheden een dergelijke beoordeling niet haalbaar is. Daarnaast zou het toepassen van kapitaalvereisten op pensioenen de kosten kunnen opdrijven, zonder dat dit grotere veiligheid oplevert voor de door de werkgever gefinancierde bedrijfspensioenen. Dit zou niet verplicht gesteld moeten worden als er al beschermende maatregelen genomen zijn; de “Pension Protection Funds” in het VK bijvoorbeeld, die onder de Labourregering zijn opgezet, bieden deelnemers aan pensioenregelingen en andere pensioengerechtigden al een hoge mate van bescherming.</p>
      <p sl="en">Mijn Labour-collega’s en ik zullen ons ervoor blijven inzetten dat de pensioenen van mensen die hiervoor sparen bij de staat, bij hun werkgever of privé, voldoende beschermd worden, zodat zij zich geen zorgen hoeven te maken over hun pensioen.</p>
    </intervention>
    <intervention id="3-352-000" speaker_id="41007" name="Iva Zanicchi" is_mep="True" mode="written">
      <p sl="it">Ik heb voor het verslag van collega Oomen-Ruijten gestemd, hoewel ik van mening ben dat de aangenomen tekst te voorzichtig is, omdat er herhaaldelijk in gewezen wordt op het belang van het subsidiariteitsbeginsel. In afwachting van de nakende publicatie van het Witboek van de Commissie denk ik echter dat de lidstaten en de communautaire instellingen dankzij dit verslag kunnen blijven samenwerken aan dit moeilijke onderwerp, de modernisering van de pensioenstelsels in Europa.</p>
    </intervention>
    <intervention id="3-354-000" speaker_id="96976" name="Luís Paulo Alves" is_mep="True" mode="written">
      <p sl="pt">Ik ga akkoord met deze ontwerpresolutie, omdat ik denk dat de toetredingsonderhandelingen met Kroatië in de eerste helft van 2011 afgerond kunnen zijn mits het land de noodzakelijke hervormingen blijft doorvoeren. Dit houdt in dat het zich tot het laatst moet inspannen om het openbaar bestuur en het gerechtelijk apparaat te versterken, de corruptie te bestrijden, volledig samen te werken met het Internationaal Strafhof voor het voormalige Joegoslavië, het privatiseringsproces voort te zetten en herstructureringsplannen goed te keuren. Ik ga tevens akkoord met deze resolutie, omdat zij de inwerkingtreding van de arbitrageovereenkomst tussen Kroatië en Slovenië aanbeveelt en vanwege de geboekte vooruitgang bij het oplossen van andere bilaterale geschillen, zoals de grensgeschillen met Servië, Montenegro en Bosnië-Herzegovina. Hoewel Kroatië de onderhandelingen op zes beleidspunten van het acquis communautaire nog moet afronden, ben ik van mening dat de goede resultaten die het in 2010 heeft bereikt de basis zullen vormen voor de Kroatische autoriteiten om zich tot het laatst in te spannen om de onderhandelingen af te ronden.</p>
    </intervention>
    <intervention id="3-355-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb voor deze ontwerpresolutie over het voortgangsverslag 2010 over Kroatië gestemd. Met dit document bevestigt het Europees Parlement dat Kroatië aanzienlijke vorderingen heeft gemaakt in de onderhandelingen over toetreding tot de Europese Unie. Ik ben het eens met de resolutie dat de toetredingsonderhandelingen met Kroatië in de eerste helft van 2011 afgerond kunnen zijn, mits het land de noodzakelijke hervormingen vastbesloten blijft doorvoeren, met name door meer het openbaar bestuur en het gerechtelijk apparaat te versterken, door de corruptie te bestrijden, door te zorgen voor duurzame terugkeer van vluchtelingen, door volledig samen te werken met het Internationaal Strafhof voor het voormalige Joegoslavië (ICTY), door het privatiseringsproces voort te zetten en door herstructureringsplannen voor noodlijdende scheepswerven goed te keuren. Dit zijn belangrijke voorwaarden en Kroatië kan door hieraan te voldoen, of ten minste belangrijke vorderingen te maken op de genoemde gebieden, blijk geven van de wil en het engagement om lid van de EU te worden.</p>
    </intervention>
    <intervention id="3-356-000" speaker_id="96680" name="Zigmantas Balčytis" is_mep="True" mode="written">
      <p sl="lt">Ik steun deze ontwerpresolutie, waarmee het Europees Parlement zijn steun uitspreekt voor de toetreding van Kroatië tot de Europese Unie. De toetreding van Kroatië heeft zowel een Europese als een regionale dimensie en is voor de rest van de landen op de Westelijke Balkan een stimulans om een begin te maken met toetredingsgerelateerde hervormingen en deze uit te voeren. De toetredingsonderhandelingen met Kroatië zijn zeer goed gevorderd, maar er moeten nog fundamentele hervormingen worden doorgevoerd in het openbaar bestuur en het gerechtelijk apparaat, bestrijding van corruptie, terugkeer van vluchtelingen, enzovoorts. Kroatië moet nog belangrijke stappen zetten in de oplossing van bilaterale geschillen met buurlanden, zoals de grensgeschillen met Servië, Montenegro en Bosnië-Herzegovina, om te voorkomen dat deze geschillen een obstakel vormen voor de verdere uitbreiding van de EU na de toetreding van Kroatië.</p>
    </intervention>
    <intervention id="3-357-000" speaker_id="96814" name="Elena Băsescu" is_mep="True" mode="written">
      <p sl="ro">Ik heb wel voor goedkeuring van het voortgangsrapport over Kroatië gestemd, gezien het feit dat uit de hele voortgang van het toetredingsproces tot de EU kan worden opgemaakt dat er grote vooruitgang is geboekt in dit land. De naleving van fundamentele rechten, de situatie van de vluchtelingen en de privatisering van de scheepvaartsector zijn de meest vergevorderde hoofdstukken. Ik wil hier tevens mijn genoegen uitspreken over de tenuitvoerlegging van het vredesakkoord en alles wat daarmee samenhangt. Samenwerking met het Internationaal Strafhof voor het voormalige Joegoslavië is van cruciaal belang voor een succesvolle afronding van de onderhandelingen. Ik hoop dat de Kroatische autoriteiten de opsporingsambtenaren toegang zullen verstrekken tot de nodige documenten. Een van de zaken die in het document worden genoemd, betreft de strafprocessen inzake oorlogsmisdaden. De gevallen die voor de rechter zijn gebracht, worden ofwel niet veroordeeld ofwel krijgen symbolische straffen. Ik wil benadrukken hoe belangrijk het wel niet is dat kandidaat-lidstaten over een eerlijke rechtspraak beschikken.</p>
      <p sl="ro">Van toekomstige lidstaten kan absoluut niet worden getolereerd dat zij nog altijd niet hebben afgerekend met het conflict uit de jaren negentig en zij geen respect hebben voor de rechten van minderheden. Dit vraagt om wettelijk ingrijpen. Het voornemen van het Hongaarse voorzitterschap om de onderhandelingen voor het midden van 2011 af te ronden is lovenswaardig en ik denk dat Kroatië de finish daadwerkelijk op tijd kan halen. De toetreding van het land zou een positief signaal doen uitgaan naar de regio en de geloofwaardigheid van de EU ten aanzien van de voorwaardelijkheid van het proces versterken. Ik zou willen besluiten met te zeggen dat Roemenië de toetreding van Kroatië tot de EU onvoorwaardelijk steunt.</p>
    </intervention>
    <intervention id="3-358-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">Het landenverslag over de door Kroatië in 2010 geboekte voortgang geeft blijk van vastberadenheid van de regering in Zagreb om te voldoen aan de toetredingscriteria van de Europese Unie. Dat neemt echter niet weg dat de Europese Unie voor de allereerste keer geconfronteerd wordt met een meerderheid van de bevolking die denkt dat toetreding van hun land tot de Europese Unie haar niet ten voordeel strekt, in schril contrast tot de golf van optimisme onder de bevolking van de lidstaten uit Midden- en Oost-Europa die in de laatste twee rondes zijn toegetreden. Het landenverslag over Kroatië voor 2010 staat uitgebreid stil bij de zorgen van de EU-instelling hieromtrent. Om die reden is er ook een oproep gedaan aan de autoriteiten en het maatschappelijk middenveld om zich aan te sluiten bij de campagne om de Kroaten ervan overtuigen dat het lidmaatschap van de EU een positieve impact heeft op hun land. Ik ben ingenomen met de inspanningen van de Kroatische autoriteiten en hun voornemen om de toetredingsonderhandelingen dit voorjaar af te ronden.</p>
      <p sl="ro">Verder verdient Kroatië alle lof voor het feit dat een land dat dusdanig verwoest was door oorlogsgeweld een dergelijk opmerkelijke vooruitgang heeft weten te boeken bij de implementatie van het acquis communautaire . Tot slot wil ik nog zeggen dat elke opmerking over mogelijk uitstel van de toetreding tot Kroatië uitsluitend kan worden opgevat als een goedkope, wat losbollige opmerking.</p>
    </intervention>
    <intervention id="3-359-000" speaker_id="96733" name="Antonio Cancian" is_mep="True" mode="written">
      <p sl="it">Ik heb vol overtuiging voor dit verslag gestemd, omdat ik van mening ben dat Kroatië op de goede weg is bij het doorvoeren van de noodzakelijke hervormingen om lid te worden van de Europese Unie. Op economisch gebied denk ik dat Kroatië klaar is om de vergelijking met de andere EU-landen te doorstaan. Ondanks de wereldwijde crisis heeft het namelijk een zekere macro-economische stabiliteit weten te bewaren, met name dankzij de ontwikkeling van de diensteninfrastructuur en van het toerisme. Ik ben van mening dat het land gestimuleerd moet worden om optimaal gebruik te maken van zijn eigen hulpbronnen, met name zijn ligging die van strategisch belang is voor de verbindingen tussen West-Europa en de Balkan en tussen Midden-Europa, de Adriatische Zee en de Middellandse Zee. De verdere ontwikkeling van de infrastructuren zou het land enorm veel mogelijkheden bieden. Vanuit dat oogpunt kan Kroatië de eerste vruchten plukken van de samenwerking met de Europese Unie voor de verwezenlijking van de onderdelen van de TEN-T, TEN-E en de e-TEN die ook over Kroatisch grondgebied lopen en die in de vorm van een PPP en in volledige samenwerking met de EU ontwikkeld zouden kunnen worden. De onderhandelingen zullen in het eerste halfjaar van 2011 afgesloten worden, waarmee ook het toetredingsproces zal worden afgesloten. Ik heb er het volste vertrouwen in dat men deze termijn zal halen.</p>
    </intervention>
    <intervention id="3-360-000" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ik feliciteer Kroatië met de vooruitgang die is geboekt bij het voldoen aan de ijkpunten, hetgeen noodzakelijk is om de toetredingsonderhandelingen te kunnen afronden. Ik ben ervan overtuigd dat een snelle toetreding van Kroatië een sterke prikkel zal zijn voor de overige landen van de Westelijke Balkan om de noodzakelijke hervormingen door te voeren. Ik ben ingenomen met het streven van de Kroatische regering om krachtig stelling te nemen tegen alle vormen van corruptie, maar ik verzoek de Kroatische overheid om de administratieve capaciteit van de anticorruptielichamen verder op te voeren en zich in te zetten voor een cultuur van politieke verantwoording. Ik verwelkom de vooruitgang die is geboekt op het gebied van vrouwenrechten en gendergelijkheid, omdat ongeveer 25 procent van de parlementaire zetels alsook bijna de helft van de administratieve posten in de openbare sector door vrouwen bezet zijn, wat toont dat er vooruitgang is geboekt op de weg naar gelijkheid van mannen en vrouwen. Tegelijkertijd is het percentage vrouwen dat topfuncties in bedrijven bekleedt, nog steeds laag en de loonverschillen tussen mannen en vrouwen blijven bestaan. Ik verzoek dat de deelname van vrouwen in economische en politieke besluitvormingsorganen actief wordt bevorderd en dat de wetgeving inzake gendergelijkheid, met inbegrip van het beginsel van gelijk loon, snel wordt uitgevoerd.</p>
    </intervention>
    <intervention id="3-361-000" speaker_id="photo_generic" name="Daniel Caspary, Ingeborg Gräßle, Elisabeth Jeggle, Andreas Schwab, Thomas Ulmer und Rainer Wieland" is_mep="True" mode="written">
      <p sl="de">Wij spreken ons uitdrukkelijk uit voor een spoedige toetreding van Kroatië tot de Europese Unie. De mensen in Kroatië verwachten veel van het lidmaatschap. Deze verwachtingen kunnen alleen worden ingelost als Kroatië echt klaar is voor toetreding en aan alle criteria daarvoor voldoet. Kroatië is in dit opzicht nu al verder dan sommige van de huidige lidstaten ten tijde van hun toetreding.</p>
      <p sl="de">Uit het voortgangsverslag van de Commissie blijkt echter dat er nog een deel van het huiswerk moet worden gedaan. Al met al geeft dit aanleiding tot de hoop dat de toetredingsonderhandelingen spoedig zullen worden afgerond, maar aan het besluit van vandaag mogen nog geen verwachtingen worden verbonden. Zorgvuldigheid gaat wat ons betreft boven snelheid en betrouwbare tenuitvoerlegging boven beloften. De oude fouten mogen niet worden herhaald. Anders bewijzen we noch de Europese Unie noch Kroatië een dienst. Daarom hebben wij ons vandaag van stemming onthouden.</p>
    </intervention>
    <intervention id="3-362-000" speaker_id="28310" name="Edite Estrela" is_mep="True" mode="written">
      <p sl="pt">Ik heb voor de resolutie over het voortgangsverslag 2010 over Kroatië gestemd, omdat ik van mening ben dat de toetredingsonderhandelingen met Kroatië tot de EU voor juni 2011 afgerond kunnen worden, mits het land de noodzakelijke hervormingen blijft doorvoeren. Ik sta gunstig tegenover uitbreiding mits de kandidaat-lidstaten aan de vooraf opgestelde criteria voldoen. Hoe meer landen deelnemen aan het Europees project, hoe beter dit is voor de EU en haar inwoners, die zullen profiteren van een gemeenschappelijk ruimte van vrede, vrijheid, democratie, vooruitgang en welzijn.</p>
    </intervention>
    <intervention id="3-363-000" speaker_id="96977" name="Diogo Feio" is_mep="True" mode="written">
      <p sl="pt">Kroatië voldoet bijzonder succesvol aan de toelatingscriteria en spant zich in om dit te blijven doen, ongeacht de extra moeilijkheden die het tegenkomt op de weg naar internationale samenwerking. Het land is een voorbeeld voor landen die in de toekomst onderdeel van de EU zullen zijn. Ik moet echter wel opmerken dat de Kroaten volgens de laatste peilingen de toetreding van hun land tot de Unie met wantrouwen tegemoet zien en zij stellen zich kritisch op tegenover de acties van de Europese Unie. In plaats van vraagtekens te plaatsen bij de mening van de Kroaten, denk ik dat het goed is om serieus te kijken naar de manier waarop de Europese Unie werkt. Ik vind het spijtig dat de rapporteur er in haar ontwerpresolutie voor gekozen heeft om over onderwerpen als seksuele geaardheid en de constitutionele bescherming ervan haar mening te uiten. Niet alleen heeft dit niets te maken met de werkelijke onderwerpen, maar dit valt ook onder de exclusieve bevoegdheid van de lidstaten.</p>
    </intervention>
    <intervention id="3-364-000" speaker_id="96899" name="José Manuel Fernandes" is_mep="True" mode="written">
      <p sl="pt">Dit verslag heeft betrekking op de ontwerpresolutie over het voortgangsverslag 2010 over Kroatië en het toetredingsproces van Kroatië tot de EU. Het Europees Parlement is hierin vastbesloten geweest en heeft zich geen enkele diplomatieke inspanning bespaard. Ik verwelkom de geboekte vooruitgang bij de toetredingsonderhandelingen, die aan het eind van het eerste semester van 2011 afgerond kunnen zijn, evenals de inspanningen van de Europese Commissie om de overige landen van de Westelijke Balkan te laten toetreden tot de EU.</p>
      <p sl="pt">Ik vind het spijtig dat het parlement en de regering van Kroatië niet de gewenste vooruitgang hebben geboekt met betrekking tot de grondwetswijzigingen, met name op het gebied van decentralisatie en de hervorming van het openbaar bestuur, met name door het te depolitiseren, de strijd tegen corruptie en de persvrijheid. Ik hoop dat de genoemde problemen worden opgelost of op zijn minst worden teruggedrongen, opdat de toetreding snel kan plaatsvinden en als katalysator kan dienen voor de toetreding van de buurlanden.</p>
    </intervention>
    <intervention id="3-365-000" speaker_id="4466" name="Ilda Figueiredo" is_mep="True" mode="written">
      <p sl="pt">Het is belangrijk om met betrekking tot dit verslag te vermelden dat de meerderheid van de afgevaardigden van het Europees Parlement niet gelukkig is met het feit dat de meerderheid van de Kroatische bevolking volgens de Eurobarometer-enquête van mening is dat toetreding tot de EU het land niet ten goede zal komen. Wat kunnen we doen om deze perceptie te keren? Het antwoord is zoals altijd om de propaganda op te voeren en een manier te zoeken om de werkelijkheid over de EU te manipuleren.</p>
      <p sl="pt">Dezelfde oude neoliberale dogma’s worden tentoongespreid: het verminderen van de staatsbemoeienis met de economie, het creëren van een open en concurrerende markt waarbij openbare diensten worden vernietigd, arbeidsbetrekkingen worden gewijzigd ten gunste van het kapitaal, onder het voorwendsel dat ze niet flexibel genoeg zijn, en er geen rekening wordt gehouden met de soevereiniteit en met een autonoom ontwikkelingsproject voor Kroatië.</p>
      <p sl="pt">Ten slotte toont het verslag duidelijk aan voor wie de agressie van de NAVO en de ontmanteling van Joegoslavië zijn bedoeld. Kroatië is vanwege zijn specifieke ligging een belangrijke vervoerscorridor voor de export naar en de import uit het oosten en verre oosten. Het is duidelijk dat de toetreding tot de EU niet zal dienen om de rechten en ontwikkeling van Kroatië en zijn inwoners te bevorderen, maar vooral om de economische grootmachten en hun economische belangen te bevoordelen.</p>
    </intervention>
    <intervention id="3-366-000" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="pl">In de afgelopen periode heeft Kroatië aanzienlijke vooruitgang geboekt op weg naar het lidmaatschap van de Europese Unie en wordt het hoogstwaarschijnlijk binnenkort de 28e EU-lidstaat. De onderhandelaars van de EU en Kroatië hebben in 2010 elf hoofdstukken gesloten, waarmee een totaal van 28 is bereikt (van de vereiste 35). Het resultaat dat in het afgelopen jaar is bereikt, levert een krachtig bewijs van de vastberadenheid van Kroatië om hervormingen voort te zetten, waardoor de Kroatische burgers binnenkort kunnen profiteren van de voordelen van het EU-lidmaatschap. Tijdens de laatste ontmoeting van de ministers van de EU en Kroatië die op 22 december 2010 plaatsvond in Brussel, hebben de onderhandelaars drie belangrijke hoofdstukken afgesloten, namelijk de hoofdstukken over justitie, vrijheid en veiligheid, buitenland- en defensiebeleid en milieu. Het afsluiten van deze hoofdstukken betekent dat het juridische systeem in Kroatië wordt versterkt en dat tegelijkertijd op een aantal gebieden vooruitgang is geboekt, bijvoorbeeld de bredere samenwerking tussen Kroatië en de internationale gemeenschap op het gebied van militaire missies en burgermissies (buitenland- en defensiebeleid), of de garantie van een hogere lucht- en waterkwaliteit voor de Kroatische burgers (milieu).</p>
      <p sl="pl">De onderhandelingen met Kroatië over toetreding tot de Europese Unie zijn gestart in oktober 2005. Ondanks enkele logistieke problemen kan de toetreding van Kroatië rekenen op grote steun van de EU-lidstaten. Vele van hen verwachten dat de laatste zeven hoofdstukken nog voor het einde van 2011 worden afgesloten.</p>
    </intervention>
    <intervention id="3-367-000" speaker_id="4429" name="Robert Goebbels" is_mep="True" mode="written">
      <p sl="fr">Ik heb voor de ontwerpresolutie gestemd. Kroatië heeft duidelijk een plaats in de Europese Unie. Ik stem echter alleen voor een nieuwe toetreding als de begroting van de Europese Unie aanzienlijk verhoogd wordt. Verdere uitbreiding is niet haalbaar zonder extra middelen voor de Unie.</p>
    </intervention>
    <intervention id="3-368-000" speaker_id="1164" name="Bruno Gollnisch" is_mep="True" mode="written">
      <p sl="fr">Mijn stem over de ontwerpresolutie van de Commissie buitenlandse zaken van dit Parlement over de voortgang van Kroatië naar toetreding is een blijk van wantrouwen tegenover de voordelen van de Europese Unie die volgens de opiniepeilingen gedeeld wordt door de meerderheid van de Kroaten. Het valt te betreuren dat de autoriteiten van een land dat onafhankelijk en soeverein is geworden in de nasleep van een vreselijk conflict, niet willen rusten voordat ze het land onder een buitenlands juk hebben geplaatst, tegen de publieke opinie in. Ik heb tegen het Verdrag van Maastricht gestemd. Ik heb tegen de Europese Grondwet gestemd. Ik zou tegen het Verdrag van Lissabon hebben gestemd als mijn regering de moed had gehad om het aan het Franse volk voor te leggen. Ik hoop dat de Kroaten rechtstreeks geraadpleegd zullen worden over de toetreding van hun land tot de Europese Unie en dat hun wens, in tegenstelling tot die van de Fransen, de Ieren en de Nederlanders, gerespecteerd zal worden. Om voor een resolutie te stemmen waarin het wordt betreurd dat het lot van seksuele minderheden geen belangrijk aandachtspunt is, waarin wordt gepleit voor intensieve propaganda om negatieve opiniepeilingen om te draaien, waarin dezelfde economische fouten worden aangemoedigd als die in onze landen zijn gemaakt, dat was echt onmogelijk.</p>
    </intervention>
    <intervention id="3-369-000" speaker_id="96952" name="Sylvie Guillaume" is_mep="True" mode="written">
      <p sl="fr">Ik heb gestemd voor de ontwerpresolutie over de vooruitgang van Kroatië, waarin wordt bevestigd welke inspanningen dat land heeft geleverd met betrekking tot de aanstaande toetreding tot de Europese Unie. De toetreding van Kroatië brengt zeker een aantal voordelen met zich mee, zoals het consolideren van vrede en stabiliteit in de Balkan en het versterken van de positie van de EU in die regio. In de tekst die we hebben aangenomen worden ook zaken aan de orde gebracht die problemen blijven geven en waaraan Kroatië moet blijven werken, zoals de bestrijding van corruptie, nog altijd een van de grootste plagen van het land, en de steun aan repatrianten, die nog steeds ontoereikend is. Ik hoop dat Kroatië de ingeslagen positieve weg zal vervolgen.</p>
    </intervention>
    <intervention id="3-370-000" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb voor deze ontwerpresolutie over het voortgangsverslag 2010 over Kroatië gestemd. Met dit document bevestigt het Europees Parlement dat Kroatië aanzienlijke vorderingen heeft gemaakt in de onderhandelingen over toetreding tot de Europese Unie. De toetredingsonderhandelingen met Kroatië kunnen snel afgerond zijn, mits het land de noodzakelijke hervormingen vastbesloten blijft doorvoeren. Het is onder meer zaak het openbaar bestuur en het gerechtelijk apparaat te versterken, de corruptie te bestrijden, te zorgen voor duurzame terugkeer van vluchtelingen en volledig samen te werken met het Internationaal Strafhof voor het voormalige Joegoslavië (ICTY). Bovendien moet de Kroatische regering de structurele zwakke punten van de economie aanpakken en zich sterker inzetten voor regionale samenwerking, om bilaterale geschillen met buurlanden op te lossen. Kroatië kan door hieraan te voldoen, of ten minste belangrijke vorderingen te maken op de genoemde gebieden, blijk geven van de wil en het engagement om lid van de EU te worden. Ik verwacht dat de toetreding van Kroatië voor de rest van de landen op de Westelijke Balkan een stimulans is om de weg naar lidmaatschap van de EU te versnellen.</p>
    </intervention>
    <intervention id="3-371-000" speaker_id="96816" name="Giovanni La Via" is_mep="True" mode="written">
      <p sl="it">Met de ontwerpresolutie over het voortgangsverslag 2010 over Kroatië, heeft het Parlement de verbeteringen willen toejuichen die Kroatië op vele gebieden heeft aangebracht en die het land steeds dichter bij de Europese Unie brengen. Datgene wat dit land het afgelopen jaar gedaan heeft, verdient vermelding, want er zijn ingrijpende wijzigingen aangebracht in de grondwet om die aan te passen aan de grondwetten van de andere 27 lidstaten. Op het gebied van justitie zijn er inspanningen geleverd om de rechterlijke macht onpartijdig en onafhankelijk te maken; bovendien zijn er processen aangespannen wegens oorlogsmisdaden en er is aanzienlijke vooruitgang geboekt op het gebied van de rechten van vrouwen en van de gendergelijkheid. Ik ben het volledig eens met dit voorstel, want er ben er vast van overtuigd dat Kroatië het verdient om lidstaat te worden. Het leidt geen twijfel dat er nog er meer moet gebeuren, vooral op het gebied van de corruptiebestrijding, maar dat laat onverlet dat het land grote stappen vooruit aan het zetten is op weg naar het EU-lidmaatschap.</p>
    </intervention>
    <intervention id="3-372-000" speaker_id="96823" name="Petru Constantin Luhan" is_mep="True" mode="written">
      <p sl="ro">Ik heb voor dit verslag gestemd omdat wij per slot van rekening allemaal stabiele en welvarende buurlanden willen. Het moge duidelijk zijn dat dit alleen mogelijk is door de Westelijke Balkan te integreren in de Europese Unie en de Euro-Atlantische structuren. Kroatië is het verst gevorderde land wat integratie in de EU betreft en laat duidelijk zien dat het over robuuste middelen beschikt ter bestrijding van corruptie in de publieke sector en vastberaden is deze ook daadwerkelijk in te zetten. Zagreb heeft reeds dankzij de parlementaire goedkeuring van een wet waarmee wederrechtelijk verworven bezittingen in beslag kunnen worden genomen, alsook door op te treden tegen hooggeplaatste ambtenaren, laten zien dat het veel vooruitgang heeft geboekt op dit vlak. Ik ben ingenomen met deze maatregelen, maar vind toch dat Zagreb overtuigender dient aan te tonen dat het de alom aanwezige cultuur van corruptie en straffeloosheid achter zich heeft gelaten. Kroatië kan bij zijn toetreding tot de Europese Unie blijven rekenen op de steun van Roemenië in de vorm van uitwisseling van gemeenschappelijke ervaringen ten aanzien van zowel het proces voorafgaand aan toetreding als ten aanzien van de gang van zaken na de toetreding van het land tot de EU.</p>
    </intervention>
    <intervention id="3-373-000" speaker_id="96824" name="Monica Luisa Macovei" is_mep="True" mode="written">
      <p sl="en">Ik heb voor deze resolutie gestemd, om de vooruitgang te erkennen die Kroatië heeft geboekt op weg naar toetreding tot de EU en om de doelen te onderstrepen die nog gehaald moeten worden, in het belang van de burgers van dat land. Ik heb tegen de amendementen 1 en 4 gestemd, omdat die erop gericht waren passages te schrappen over de inspanningen van de regering van Kroatië om discriminatie op grond van seksuele voorkeur en etniciteit te bestrijden, die vereist zijn voor toetreding tot de EU.</p>
      <p sl="en">Toen de resolutie in de Commissie AFET besproken werd, heb ik amendementen ingediend over de efficiëntie en de voorspelbaarheid van de rechtspraak. Daarin werd gevraagd om extra middelen voor rechtbanken, zodat deze sneller en efficiënter kunnen werken, eenmaking van jurisprudentie en tijdige publicatie van alle gerechtelijke uitspraken. Corruptiezaken moeten voor de rechter komen en niet blijven steken in het onderzoeksstadium, en veroordelingen moeten een afschrikkende werking hebben. Ook moet geëvalueerd worden of de EU-middelen voor de hervorming van de rechterlijke macht en voor corruptiebestrijding efficiënt zijn ingezet.</p>
    </intervention>
    <intervention id="3-374-000" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag gestemd, maar ik blijf ernstige twijfel hebben over de vraag of Kroatië geschikt is om lid te worden van de EU. Er moet nog heel wat vooruitgang geboekt worden, niet op de laatste plaats bij de bestrijding van corruptie.</p>
    </intervention>
    <intervention id="3-375-000" speaker_id="96813" name="Barbara Matera" is_mep="True" mode="written">
      <p sl="it">De toetreding van Kroatië tot de Europese Unie is een betekenisvolle stimulans voor de Balkanlanden om door te gaan met hun eigen inspanningen en hervormingen met het oog op een eigen toekomstige toetreding tot de Unie. De toetreding van Kroatië tot de Unie zal de ruimte van vrede en stabiliteit in Europa verder uitbreiden. Die ruimte heeft een dubbele dimensie, een Europese en een regionale, wat de landen op de Westelijke Balkan zou aanmoedigen om naar meer regionale samenhang te streven.</p>
      <p sl="it">Ik juich de vooruitgang toe die Kroatië geboekt heeft op het gebied van de eerbiediging en de bescherming van de minderheden; het land moet echter nog gepaste maatregelen nemen om te zorgen voor meer bescherming en betrokkenheid in het maatschappelijk middenveld van de Romaminderheid. De Roma worden nog altijd gediscrimineerd en worden niet adequaat vertegenwoordigd in de centrale en lokale organen van het Kroatische politieke leven. Samenwerkingsverbanden op regionaal niveau moeten meer ingezet en beter ten nutte gemaakt worden, met name in het kader van de Donaustrategie, daar meer sociale en economische uitwisselingen positief zouden zijn voor de hele macroregio van de Donau.</p>
      <p sl="it">Ik verwijs dan met name naar de samenwerking op het gebied van vervoer, milieu en economische ontwikkeling. Meer regionale samenhang zal ervoor zorgen dat het hele Westelijke-Balkangebied in de toekomst makkelijker tot de Europese Unie zal toetreden.</p>
    </intervention>
    <intervention id="3-376-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Het is niet verwonderlijk dat uit de Eurobarometer is gebleken dat de Kroaten denken dat de Europese Unie niet voordelig voor ze is, aangezien dat inderdaad het geval is. Ik stem tegen deze ontwerpresolutie en de antisociale vermaningen die erin staan.</p>
    </intervention>
    <intervention id="3-377-000" speaker_id="96978" name="Nuno Melo" is_mep="True" mode="written">
      <p sl="pt">De onderhandelingen met Kroatië over toetreding tot de EU zullen zeer binnenkort afgerond worden. Ondertussen moet het land wel de noodzakelijke hervormingen vastbesloten blijven doorvoeren. De meest belangrijk hervormingen zijn de versterking van het openbaar bestuur en het gerechtelijk apparaat, de strijd tegen de corruptie, de steun bij de terugkeer van vluchtelingen, de volledige samenwerking met het Internationaal Strafhof voor het voormalige Joegoslavië en de herstructureringsplannen voor scheepswerven.</p>
      <p sl="pt">We moeten de reeds geboekte, enorme vooruitgang prijzen. Tegelijkertijd is het in deze eindfase noodzakelijk om de hervormingen die nodig zijn om binnen de gestelde termijnen toe te kunnen treden tot de EU, vastbesloten te blijven doorvoeren. Het is verontrustend dat de meerderheid van de Kroatische burgers van mening is dat toetreding tot de EU hun land niet ten goede zal komen. Daarom moeten wij acties stimuleren die ervoor zorgen dat de Kroaten het Europees project ook als het hunne gaan beschouwen. Het is daarom fundamenteel dat de burgers duidelijke en feitelijke informatie krijgen over de gevolgen van de toetreding van Kroatië tot de EU.</p>
    </intervention>
    <intervention id="3-378-000" speaker_id="28407" name="Willy Meyer" is_mep="True" mode="written">
      <p sl="es">Ik vind de toetreding van Kroatië tot de EU positief, als ook het Kroatische volk er positief tegenover staat. Ik heb echter niet voor de resolutie gestemd omdat ik verschillende paragrafen uit de resolutie afkeur, met name de paragrafen die betrekking hebben op de economische eisen van de EU. Ik vind het een terecht en moedig verzoek aan de Kroatische autoriteiten om verdere stappen te ondernemen om de deelname van maatschappelijke organisaties aan het beleidsvormingsproces en de controle op de activiteiten van de autoriteiten te formaliseren en te intensiveren. Ik kan de resolutie echter niet steunen omdat ik het totaal oneens ben met het neoliberale economische uitgangspunt en het verzoek om op dit vlak maatregelen te treffen. Ik vind het dan ook onaanvaardbaar dat de EU van de Kroatische regering eist dat ze haar herverdelingsrol en de overheidsuitgaven terugdringt. Tevens keur ik het af dat ‘kosteneffectiviteit’ als belangrijkste criterium voor de evaluatie van de gezondheidssector en de sociale stelsels wordt beschouwd.</p>
    </intervention>
    <intervention id="3-379-000" speaker_id="96670" name="Louis Michel" is_mep="True" mode="written">
      <p sl="fr">Ik ben verheugd over de vooruitgang die Kroatië heeft geboekt met de toetreding tot de Europese Unie, vooral wat betreft de wijziging van de grondwet, de hervorming van het gerechtelijk apparaat, de persvrijheid, de bescherming van minderheden, en nauwere samenwerking met het Internationaal Strafhof voor het voormalige Joegoslavië. Daarom sta ik volledig achter het voortgangsverslag 2010 over Kroatië. Het uitzicht op EU-lidmaatschap is voor andere landen op de Westelijke Balkan die op weg zijn naar Europese integratie, een sterke prikkel om de noodzakelijke politieke, economische en wettelijke hervormingen door te voeren om stabiliteit te consolideren en co-existentie en verzoening in de regio te bevorderen. De Kroatische autoriteiten hebben echter nog hindernissen te overwinnen en uitdagingen om het hoofd aan te bieden, zoals de bestrijding van corruptie, het economische herstel, het beslechten van bilaterale geschillen met buurlanden, en de zeer lage arbeidsparticipatie. Het is daarom nodig om er bij Kroatië op aan te dringen om de noodzakelijke hervormingen voort te zetten om aan de laatste criteria te voldoen en de onderhandelingen af te sluiten.</p>
    </intervention>
    <intervention id="3-380-000" speaker_id="28255" name="Andreas Mölzer" is_mep="True" mode="written">
      <p sl="de">Door voor de ontwerpresolutie over het voortgangsverslag 2010 Kroatië te stemmen wil ik uitdrukking geven aan mijn steun voor een spoedige toetreding van dit land tot de EU. Niet alleen is het land cultuurhistorisch gezien verankerd in Midden-Europa, het voldoet ook aan de toetredingscriteria. Weliswaar zijn op sommige gebieden, zoals de corruptiebestrijding, nog inspanningen nodig, maar gelet op de strafrechtelijke vervolging van de voormalige regeringsleider Sanader ontbreekt het niet aan goede wil. Kroatië lijkt bovendien bereid te zijn om met het verleden af te rekenen, zoals onder meer moge blijken uit de steun voor terugkerende oorlogsvluchtelingen. De ontwerpresolutie gaat hier immers uitvoerig op in.</p>
      <p sl="de">Toch heb ik door verschillende amendementen te steunen ook duidelijk gemaakt dat ik gekant ben tegen de politiek correcte formuleringen van de ontwerpresolutie, die hier en daar teveel van het goede is. Om de toegang van het Kroatische volk tot de EU niet in de weg te staan en als teken van goede wil, heb ik uiteindelijk toch voor het verslag gestemd.</p>
    </intervention>
    <intervention id="3-381-000" speaker_id="96981" name="Franz Obermayr" is_mep="True" mode="written">
      <p sl="de">Kroatië heeft van alle toetredingskandidaten de grootste vooruitgang geboekt. Bij verschillende gelegenheden heeft het land reeds laten zien klaar te zijn voor de EU, bijvoorbeeld bij de schikking van het visserijgeschil. Ook met betrekking tot de corruptiebestrijding is vooruitgang geboekt, zoals moge blijken uit de arrestatie van de voormalige regeringsleider Sanader. Wat de opheldering van oorlogsmisdaden betreft, lijkt Kroatië bereid te zijn om met het verleden af te rekenen, bijvoorbeeld op het punt van steun voor terugkerende oorlogsvluchtelingen. De ontwerpresolutie bevat een aantal overbodige, wel erg “politiek correcte” formuleringen, bijvoorbeeld over de bescherming van transseksuelen in paragraaf 5. Toch is het verslag in grote lijnen positief, het wijst op de gemaakte vorderingen en is gericht op een snel toetredingsproces. Dat moet worden verwelkomd aangezien Kroatië cultuurhistorisch gezien vast verankerd is in Midden-Europa. Daarom heb ik voor de onderhavige ontwerpresolutie gestemd.</p>
    </intervention>
    <intervention id="3-382-000" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Kroatië is een van de landen die toetreding tot de Europese Unie dicht genaderd zijn. Het land heeft in de loop van de afgelopen jaren initiatief getoond en vooruitgang geboekt op vele terreinen, van rechtspraak tot mensenrechten. Ik ben zeer tevreden over de vooruitgang op deze gebieden omdat ik een jaar geleden een beroep heb gedaan op de Kroatische regering om zich verder in te spannen voor aanpassing van de wetgeving op deze terreinen.</p>
      <p sl="pl">Kroatië kampt momenteel met dezelfde problemen als de meerderheid van de vroegere en huidige kandidaat-lidstaten, namelijk corruptie, het oplossen van historische geschillen met de buurlanden en discriminatie op grond van seksuele geaardheid. Om dit soort problemen op te lossen is enorme inzet vereist van zowel de autoriteiten als van de samenleving. De situatie van seksuele en etnische minderheden kan niet verbeteren zonder de mentaliteit van de burgers te beïnvloeden. Uit het voorbeeld van de jongste lidstaten blijkt echter dat het lidmaatschap van de Europese Unie geleidelijk leidt tot toenemende acceptatie van personen van vreemde herkomst of met een andere seksuele geaardheid.</p>
      <p sl="pl">We moeten de Kroatische natie laten zien dat de Europese Unie er klaar voor is om een nieuw lid te verwelkomen. Ik hoop dat dit snel zal gebeuren.</p>
    </intervention>
    <intervention id="3-383-000" speaker_id="96694" name="Rolandas Paksas" is_mep="True" mode="written">
      <p sl="lt">Ik heb voor deze ontwerpresolutie gestemd omdat Kroatië aanmerkelijke vooruitgang heeft geboekt bij het voldoen aan de criteria voor afronding van de toetredingsonderhandelingen. De toetreding van Kroatië zal voor de rest van de landen op de Westelijke Balkan een stimulans zijn om de weg naar lidmaatschap van de EU te versnellen. Ik ben verheugd over het streven van de Kroatische regering om alle vormen van corruptie te bestrijden en verwelkom de hervormingen van het openbaar bestuur en het gerechtelijk apparaat die worden uitgevoerd. Voor een adequate toepassing van de principes van de rechtsstaat en om het vertrouwen van burgers in de rechterlijke macht te winnen, zal het aantal onopgeloste zaken vergaand verlaagd moeten worden. Ook de duur van gerechtelijke procedures zal moeten worden teruggebracht. Verder moet gewaarborgd worden dat de berechting van oorlogsmisdaden onbevooroordeeld en onpartijdig is. Ik sta achter het voorstel om meer aandacht te besteden aan de veiligheid van de in het Donaugebied te bouwen energiecentrales. Bovendien moet de Kroatische regering de structurele zwakke punten van de economie aanpakken en zich sterker inzetten voor regionale samenwerking, om bilaterale geschillen met buurlanden op te lossen. Ik ben van mening dat de onderhandelingen met Kroatië pas kunnen worden afgerond, als alle noodzakelijke hervormingen zijn doorgevoerd en aan alle overige verplichtingen is voldaan – zonder hier een specifieke termijn voor te bepalen.</p>
    </intervention>
    <intervention id="3-384-000" speaker_id="97197" name="Alfredo Pallone" is_mep="True" mode="written">
      <p sl="it">De Balkan is een gebied dat van doorslaggevend belang is voor de toekomstige geopolitieke opbouw van de Europese Unie en op dat punt is Kroatië het land dat het verst gevorderd is in het toetredingsproces. Europa zou in die regio echt het verschil uit kunnen maken door middels economische en politieke hervormingen te fungeren als een echte drijvende kracht. Daarom heb ik voor de ontwerpresolutie gestemd, ook gezien het integratie- en uitbreidingsbeleid dat gericht is op democratie en een markteconomie in Zuidoost-Europa. Ik ben namelijk van mening dat het onderbreken en/of belemmeren van de uitbreiding naar de Balkan de Europese economie zeker niet uit het slop zal halen. Het is derhalve belangrijk dat Kroatië beschouwd wordt als een land dat voor de hele Unie de deur opent naar andere landen uit die regio. Het kan dus een strategische rol spelen: de rol van wegbereider richting dat nieuwe integratie- en ontwikkelingstraject.</p>
    </intervention>
    <intervention id="3-385-000" speaker_id="96902" name="Maria do Céu Patrão Neves" is_mep="True" mode="written">
      <p sl="pt">De onderhandeling met Kroatië over toetreding tot de EU zijn zeer goed gevorderd en er is aanmerkelijke vooruitgang geconstateerd vooral met betrekking tot het voldoen aan de ijkpunten in de hoofdstukken van de onderhandelingen. Ik moet hierbij onderstrepen dat de meerderheid van de Kroatische bevolking volgens de meest recente Eurobarometer-enquête van mening is dat toetreding tot de EU het land niet ten goede zal komen. Het is belangrijk dat we stilstaan bij de al dan niet aanwezige wens van de Kroaten om tot de EU toe te treden. Zij moeten vrij hierover kunnen beslissen. De uitbreiding van Europa is wenselijk en goed voor de totstandkoming van een gemeenschappelijk ruimte van vrede, vrijheid, democratie, vooruitgang en welzijn, maar het is belangrijk dat de uitbreiding vooral de wens van de bevolking is en blijft. De toetreding van Kroatië is geopolitiek gezien een sterke prikkel voor de overige landen van de Westelijke Balkan om de noodzakelijke hervormingen voor toetreding tot Europa door te voeren. Met betrekking tot de ijkpunten heb ik voor deze resolutie gestemd.</p>
    </intervention>
    <intervention id="3-386-000" speaker_id="38595" name="Rovana Plumb" is_mep="True" mode="written">
      <p sl="ro">Ik ben ingenomen met de vooruitgang die Kroatië geboekt heeft als het gaat om de criteria waaraan voldaan moet worden om de toetredingsonderhandelingen te kunnen afronden. Dat neemt niet weg dat de Kroatische regering de coördinatie van de met het milieubeheer belaste centrale administratieve instellingen moet verbeteren, met name die voor ruimtelijke ordening, en ook die voor het afvalbeheer, het waterbeheer en het beheer van de luchtkwaliteit. Alleen zo kan de unieke fauna en flora afdoende in stand worden gehouden en kan de hoge biodiversiteit behouden blijven. Ik denk dat de economische ontwikkeling in de regio in een hogere versnelling kan worden gebracht met behulp van nauwe samenwerking tussen Kroatië en de andere landen in het kader van de Donaustrategie, waarbij dan uiteenlopende vormen van samenwerking worden ingezet op het vlak van het vervoer, het milieu en de economische ontwikkeling in de Donau-macroregio.</p>
    </intervention>
    <intervention id="3-387-000" speaker_id="28406" name="Miguel Portas" is_mep="True" mode="written">
      <p sl="pt">Ik heb mij onthouden van stemming. In beginsel ben ik niet tegen toetreding van landen tot een Unie die ik niet wil zien als een gesloten club voor landen die de basiswaarden van democratie en de mensenrechten respecteren en waarvan de bevolking vrij heeft besloten dat zij wil toetreden. Maar ik kan de druk die wordt uitgeoefend op Kroatië ter versnelling van de privatiseringen van overheidsbedrijven niet accepteren, noch de politieke bemoeienis van de Commissie bij de interne besluitvorming, waarbij politieke assistentie wordt verleend aan organisaties die de toetreding ondersteunen, en dit in een land waar de meerderheid van de burgers volgens de meest recente Eurobarometer-enquête van mening is dat toetreding tot de EU het land geen goed zal doen, wat geen verrassing is als we het huidige antisociale beleid van de EU in overweging nemen.</p>
    </intervention>
    <intervention id="3-388-000" speaker_id="97199" name="Crescenzio Rivellini" is_mep="True" mode="written">
      <p sl="it">De toetredingsonderhandelingen met Kroatië kunnen in de eerste helft van 2011 afgerond worden op voorwaarde dat de noodzakelijke hervormingen resoluut worden voortgezet, met name de hervormingen om de corruptie te bestrijden, de terugkeer van de vluchtelingen te garanderen, de scheepswerven te herstructureren en de grondwet en de rechterlijke macht te hervormen.</p>
      <p sl="it">Met betrekking tot de corruptie erken in de inzet van de Kroatische regering, die bijvoorbeeld duidelijk blijkt uit de rechtszaken waarbij twee ex-ministers en een ex-premier betrokken zijn, maar het gaat om een verschijnsel dat een ernstig algemeen probleem blijft. Ook de hervormingen van het rechterlijk apparaat moeten doorgaan, met name moeten oorlogsmisdaden vervolgd blijven worden en moeten de getuigenbeschermingsprogramma’s verbeterd worden.</p>
      <p sl="it">Het uitleggen van de voordelen van toetreding tot de EU aan een tamelijk sceptische bevolking zou wel eens de grootste uitdaging kunnen blijken te zijn. Volgens een recent onderzoek van de Eurobarometer maakt de meerderheid van de Kroatische burgers zich zorgen dat toetreding tot de EU het land geen voordelen zou opleveren. Ik vraag de regering en het maatschappelijk middenveld dus in actie te komen, zodat de Kroaten begrijpen dat het Europees project ook van hen is. De toetreding tot de Unie zal hoe dan ook worden onderworpen aan een referendum.</p>
    </intervention>
    <intervention id="3-389-000" speaker_id="28409" name="Raül Romeva i Rueda" is_mep="True" mode="written">
      <p sl="en">Met deze resolutie feliciteert het Europees Parlement Kroatië met de aanmerkelijke vooruitgang die het land heeft geboekt bij het voldoen aan de ijkpunten, hetgeen noodzakelijk is om de toetredingsonderhandelingen te kunnen afronden; het vraagt Kroatië de noodzakelijke hervormingen vastbesloten door te voeren, zodat het land kan voldoen aan de ijkpunten en de onderhandelingen beëindigd kunnen worden.</p>
    </intervention>
    <intervention id="3-390-000" speaker_id="96819" name="Licia Ronzulli" is_mep="True" mode="written">
      <p sl="it">Ik heb voor dit verslag gestemd, omdat het licht werpt op de situatie rond de voortgang van Kroatië in de procedures voor toetreding tot de Europese Unie. Als Zagreb doorgaat op de ingeslagen hervormingsweg zoals het de afgelopen jaren heeft gedaan, bestaat er een goede kans dat de onderhandelingen al voor juni afgerond kunnen worden.</p>
      <p sl="it">De grootste uitdaging lijkt er nu in te bestaan dat de lokale bevolking ervan overtuigd moet worden dat het EU-lidmaatschap het land concrete voordelen zal opleveren, aangezien uit een recent officieel onderzoek van de Eurobarometer het tegendeel blijkt. Daar de toetreding hoe dan ook zal worden onderworpen aan een referendum, zullen we in actie moeten komen om de Kroatische burgers duidelijk te maken dat het grote “Europese Project” ook tot hun verleden en hun toekomst behoort.</p>
    </intervention>
    <intervention id="3-391-000" speaker_id="96809" name="Peter van Dalen" is_mep="True" mode="written">
      <p sl="nl">Kandidaat-lidstaat Kroatië wil in juni 2011 de onderhandelingen voor toetreding tot de Europese Unie afronden. Ik ben tevreden met de voortgang van de onderhandelingen maar ik wil eerst daden zien. Ik wil niet dat we straks spijt hebben van Kroatische toetreding: laat de toetreding van Bulgarije en Roemenië een harde les zijn. Corruptiebestrijding is op papier duidelijk een van de prioriteiten van de regering in Zagreb. Maar je ziet dat slechts weinig corruptiezaken daadwerkelijk voor de rechter komen. Verreweg de meeste zaken blijven steken in het onderzoeksstadium. Dit is opvallend vaak het geval juist bij de hogere functionarissen. Ik wil daden zien uit Zagreb. Het land krijgt immers bij toetreding zo’n 4 miljard euro. De Kroatische politici die dat gaan uitgeven moeten we kunnen vertrouwen.</p>
      <p sl="nl">We moeten onze lessen trekken uit de ervaringen met Bulgarije en Roemenië. Deze landen zijn veel te snel toegetreden en daar heeft corruptie ertoe geleid dat allerlei verkeerde zakken zijn gevuld met Europees geld. Dus, zolang de corruptiebestrijding blijft steken op het huidige niveau kunnen we het onderhandelingsproces met Kroatië niet afronden, zo simpel is het.</p>
    </intervention>
    <intervention id="3-392-000" speaker_id="4513" name="Geoffrey Van Orden" is_mep="True" mode="written">
      <p sl="en">De ECR-Fractie is een groot voorstander van uitbreiding van de EU. We vinden uitbreiding een van de meest succesvolle aspecten van het EU-beleid, mits uitgevoerd aan de hand van strenge criteria en mits er lering getrokken wordt uit andere recente toetredingen. Daarom hebben we voor deze resolutie gestemd. We zijn echter wel van mening dat er nog enkele belangrijke kwesties moeten worden aangepakt voordat Kroatië kan toetreden tot de EU. Corruptie en de hervorming van de rechterlijke macht zijn nog onvoldoende aangepakt. We maken ons ook zorgen over de vrijheid van de media, de omvang van de georganiseerde misdaad en de enorme achterstanden bij de rechtbanken. Verder zijn er nog onopgeloste grensconflicten met de buurlanden van Kroatië, en die willen we niet in de EU importeren. We willen niet dat Kroatië vervolgens de aspiraties van andere kandidaat-landen gaat blokkeren. We ondervinden nu al de gevolgen van andere voorbeelden daarvan.</p>
    </intervention>
    <intervention id="3-393-000" speaker_id="97016" name="Angelika Werthmann" is_mep="True" mode="written">
      <p sl="de">De door de Commissie buitenlandse zaken ingediende ontwerpresolutie is zeer evenwichtig. De tekst gaat in op alle resterende tekortkomingen die momenteel nog in de weg staan van de afsluiting van de laatste nog openstaande hoofdstukken van de onderhandelingen. De aanbevelingen van het verslag aan het adres van de Kroatische overheid zijn vooral gericht op duurzaamheid, onder meer wat betreft de hervormingen van het rechtsstelsel en de corruptiebestrijding. Een onafhankelijke rechterlijke macht is de sleutel tot de toekomstige democratische ontwikkeling in Kroatië. Ook is niet vergeten om in het verslag te benadrukken dat de positieve inspanningen van de Kroatische regering ook na de toetreding tot de EU even ambitieus moeten worden voortgezet.</p>
    </intervention>
    <intervention id="3-394-000" speaker_id="96778" name="Artur Zasada" is_mep="True" mode="written">
      <p sl="pl">In de afgelopen maanden hebben we gezien dat de inspanningen van Kroatië om zo snel mogelijk toe te treden tot de Europese Unie tot tastbaar resultaat hebben geleid. De hervormingen die in de voorgaande jaren zijn ingezet, hebben substantieel bijgedragen aan de ontwikkeling van vele levensterreinen. Vooral de betere samenwerking met het Internationaal Strafhof voor het voormalige Joegoslavië in Den Haag is verheugend, evenals de vooruitgang die is geboekt op het gebied van de rechten van de vrouw en de bescherming van etnische minderheden. Regionale initiatieven, zoals de overeenkomst tussen Kroatië, Servië en Slovenië over een gezamenlijke spoorwegonderneming, zijn een uiting van de wens om vreedzaam samen te werken en leiden tot versnelling van de economische ontwikkeling op de Balkan.</p>
      <p sl="pl">De EU-lidstaten moeten de Kroatische hervormingen blijven steunen. Daarbij moet extra aandacht worden besteed aan de meest dringende problemen, namelijk de corruptie, de hoge werkloosheid en de moeilijke situatie van de versnipperde landbouwsector. Ik hoop dat we in juni de onderhandelingen met Kroatië kunnen afronden zoals het Hongaarse voorzitterschap heeft verzekerd, zodat Kroatië nog tijdens het Poolse voorzitterschap in de tweede helft van 2011, toe kan treden tot de Europese Unie.</p>
    </intervention>
  </section>
  <section id="creitem12" title="8. Rectificaties stemgedrag/voorgenomen stemgedrag: zie notulen"/>
  <section id="creitem13" title="9. Ondertekening van volgens de gewone wetgevingsprocedure aangenomen besluiten">
    <intervention id="3-398-000" speaker_id="28269" name="De Voorzitter" is_mep="True" mode="spoken">
      <p sl="nl">Collega's, we beginnen met de ondertekening van de rechtsregels betreffende het burgerinitiatief. Geachte minister Martonyi, fungerend voorzitter van de Raad, geachte voorzitters, rapporteurs, vandaag verlenen wij met onze handtekeningen kracht van wet aan een zeer belangrijk stuk Europese wetgeving. Dat is zo belangrijk omdat we daarmee opnieuw een bijdrage leveren aan evenwicht door tegenwicht in het machtsbestel van onze instellingen.</p>
      <p sl="nl">Deze verordening over het burgerinitiatief, die in het kader van de gewone wetgevingsprocedure is aangenomen, beoogt onze burgers hetzelfde recht van politiek initiatief te verlenen als dat van de Raad van ministers en het Europees Parlement. Zij hebben één miljoen handtekeningen nodig – slechts 0,2 procent van onze burgers – voor een verzoek aan de Europese Commissie om handelend op te treden in aangelegenheden die hen rechtstreeks aangaan. Deze wetgeving zorgt ervoor dat burgers worden gehoord. In feite wordt er een rechtstreekse verbinding tussen de burgers en de Europese instellingen tot stand gebracht, een verbinding die de kloof tussen hen, tussen ieder van ons in de Europese Unie, zal overbruggen.</p>
      <p sl="nl">Het Europees Parlement en de Raad hebben hard gewerkt om in eerste lezing tot een snelle aanneming van deze burgervriendelijke verordening te komen. Ik wil iedereen bedanken die aan dit succes heeft bijgedragen: de verschillende voorzitterschappen, met name het Belgische en het Hongaarse voorzitterschap, de Commissie en de leden van dit Parlement. Mijn bijzondere dank gaat uit naar de voorzitters van de Commissie constitutionele zaken en de Commissie verzoekschriften, Carlo Casini en Erminia Mazzoni – ik zal u naar voren roepen voor de ondertekeningsprocedure, de vier rapporteurs, Alain Lamassoure, Zita Gurmai, Diana Wallis en Gerald Häfner – ik hoop dat u aanwezig bent zodat we de procedure gezamenlijk kunnen doorlopen, alsmede de vele leden die er als schaduwrapporteurs bij betrokken waren.</p>
      <p sl="nl">U kunt trots zijn op het werk dat u voor onze burgers hebt verricht. Wij zullen met onze handtekeningen en met die van de Raad kracht van wet verlenen aan de rechtsregels, maar eerst zal ik onze gast, die in het komende halfjaar vaak in het Europees Parlement aanwezig zal zijn, de heer Martonyi, verzoeken het woord te nemen.</p>
    </intervention>
    <intervention id="3-399-000" speaker_id="photo_generic" name="János Martonyi" is_mep="True" mode="spoken">
      <p sl="en">fungerend voorzitter van de Raad. − Mijnheer de Voorzitter, op dit unieke en plechtige moment herinner ik aan de begintijd van de Europese Conventie, toen we overleg pleegden over de wijze waarop het zogenaamde ‘democratisch tekort van het Europese integratieproces’ uit de weg zou kunnen worden geruimd, of ten minste zou kunnen worden verminderd. Er was een gemeenschappelijk doel dat we allemaal deelden, te weten de verbetering van de democratische werking van de Europese Unie.</p>
      <p sl="en">Eén manier om dit te bereiken is onlangs gevonden, namelijk het bevorderen van de deelname van de burgers zelf aan het democratische leven van de Unie. Daarom is het recht van burgerinitiatief in het Verdrag opgenomen, waardoor de burgers de Europese Commissie nu rechtstreeks kunnen benaderen en kunnen verzoeken dat een voorstel voor een wetgevingsbesluit van de Europese Unie in te dienen.</p>
      <p sl="en">Ik geloof stellig dat dit een mijlpaal is op weg naar meer democratie in de Unie. Het is ook de eerste bouwsteen van de rechtstreekse democratie. Het brengt contact en dialoog tot stand tussen de instellingen en de burgers en bevordert de rechtstreekse grensoverschrijdende dialoog en samenwerking. Het bevordert ook een gevoel van eigen inbreng: Europa, dat zijn niet zij, maar dat zijn wij, en Europa zal zich ontwikkelen zoals wij het zelf vormen, wij allen gezamenlijk. Ja, ons motto, ‘Een sterk Europa met een menselijk gezicht’, hangt af van ons allen.</p>
      <p sl="en">Om deze doelen te bereiken en het Verdrag ten uitvoer te leggen, moesten duidelijke, eenvoudige en gebruikersvriendelijke procedures worden vastgesteld. Dit is nu gebeurd dankzij de goede samenwerking tussen alle instellingen – de Commissie, de Raad en in de eerste plaats het Europees Parlement. Ik zou verder graag in het bijzonder de heer Maroš Šefčovič van de Commissie willen danken; ik zou mijn dank willen uitspreken aan de Spaanse en Belgische voorzitterschappen, alle twee lid van ons trio; en zeer bijzondere dank en felicitaties moeten worden betuigd aan het Europees Parlement, aan allen die aan deze uiterst belangrijke taak hebben meegewerkt: de voorzitters van de commissies, en ook de rapporteurs Alain Lamassoure, Zita Gurmai, Diana Wallis en Gerald Häfner, en alle andere leden die hebben bijgedragen aan dit uiterst belangrijke werk.</p>
      <p sl="en">Dit is een demonstratie van de uitstekende samenwerking en verstandhouding, niet alleen tussen de Europese instellingen maar ook tussen de verschillende politieke stromingen en fracties. Ik kan slechts mijn hoop tot uitdrukking brengen dat deze samenwerking en deze verstandhouding richtinggevend zijn voor een model van de toekomst, zowel voor de instellingen als voor de fracties.</p>
    </intervention>
  </section>
  <section id="creitem14" title="10. Goedkeuring van de notulen van de vorige vergadering: zie notulen"/>
  <section id="creitem15" title="11. Stijgende voedselprijzen (debat)">
    <intervention id="3-403-000" speaker_id="1941" name="De Voorzitter" is_mep="True" mode="spoken">
      <p sl="nl">Aan de orde zijn de verklaringen van de Raad en de Commissie over de stijgende voedselprijzen.</p>
    </intervention>
    <intervention id="3-404-000" speaker_id="photo_generic" name="János Martonyi" is_mep="True" mode="spoken">
      <p sl="en">fungerend voorzitter van de Raad . − Mevrouw de Voorzitter, ik dank u dat u het Hongaarse voorzitterschap hebt uitgenodigd om deel te nemen aan het debat over stijgende voedselprijzen.</p>
      <p sl="en">Voor de tweede keer binnen drie jaar staat dit onderwerp op de agenda. Keer op keer zorgen stijgende voedselprijzen in allerlei landen voor sociale onrust en politieke instabiliteit. Gezinnen in de armste regio’s van de wereld ondervinden hierdoor problemen. Bovendien verkondigt de Voedsel- en Landbouworganisatie van de Verenigde Naties dat de vooruitzichten niet goed zijn, met prijzen die dit jaar vanwege ongunstige klimaatomstandigheden nog verder zullen stijgen. Dit is een nijpend probleem. Op 22 januari 2011 is hierover in Berlijn gesproken door de ministers van Landbouw en directeur-generaal Lamy van de WTO, en nogmaals op 24 januari in de Raad Landbouw en Visserij.</p>
      <p sl="en">De redenen voor deze laatste prijsverhogingen zijn ingewikkeld en zijn een mengeling van structurele en tijdelijke factoren. Aan de vraagzijde moeten we meer mensen te eten geven dan ooit tevoren. Aan de aanbodzijde hebben we mislukte oogsten als gevolg van droogtes en overstromingen, zijn de productiekosten gestegen en is dit alles nog verergerd door financiële speculaties op de grondstoffenmarkten.</p>
      <p sl="en">Dus wat kan de Europese Unie doen om dit probleem aan te pakken? We moeten ons interne beleid op orde brengen, we moeten het mondiale toezicht op dit gebied verbeteren en we moeten een werkelijke bijdrage leveren voor de meest kwetsbare bevolkingsgroepen. We willen onszelf niet op de borst kloppen, maar we hebben op grond van de laatste voedselprijscrisis belangrijke vooruitgang geboekt op alle drie aspecten. De Raad neemt samen met het Parlement deel aan een diepgaand debat over de toekomstige ontwikkeling van het gemeenschappelijk landbouwbeleid. Dit is met het oog op de mondiale voedselzekerheid uiterst belangrijk. In recente debatten van de Raad stond de voedselzekerheid in het middelpunt, waarbij aan de orde werd gesteld op welke manier we er het beste voor kunnen zorgen dat de landbouwproductie in de EU in de toekomst zowel economisch levensvatbaar als duurzaam voor het milieu zal zijn.</p>
      <p sl="en">Ik wil ook zeggen dat we de ontwerpresolutie van het Parlement, op basis van een verslag van de geachte afgevaardigde Daciana Sârbu, over de erkenning van landbouw als sector die van strategisch belang is voor de voedselzekerheid, met veel interesse hebben gelezen. In de Raad wordt momenteel overleg gepleegd over de mededeling van de Commissie van 18 november 2010 over de toekomst van het GLB en het Hongaarse voorzitterschap is van plan om de conclusies van de Raad vast te stellen tijdens de Raadsvergadering van 17 maart.</p>
      <p sl="en">We hopen dat het overleg over de wetsvoorstellen die in het tweede halfjaar van 2011 moeten verschijnen, concrete resultaten oplevert. We hebben belangrijke vooruitgang geboekt met het oog op een beter gecoördineerde en duurzamere internationale aanpak van de voedselzekerheid in de wereld. We hebben de milleniumdoelstelling om tot 2015 het aantal mensen dat honger lijdt te halveren, nog lang niet bereikt. 1 miljard mensen hebben nog steeds te kampen met honger en voedselonzekerheid, maar een van de meest recente resultaten die de VN heeft geboekt na veel werk door de EU, is de oprichting van een mondiaal partnerschap voor landbouw, voedselzekerheid en voeding. Dit partnerschap wordt gecoördineerd door de gereanimeerde Commissie voor mondiale voedselzekerheid van de FAO.</p>
      <p sl="en">De EU heeft ook de voortrekkersrol op zich genomen bij de vernieuwing en modernisering van het Voedselhulpverdrag om zo een betere bijdrage aan de voedselzekerheid op onze planeet te kunnen leveren en de internationale gemeenschap beter in staat te stellen voedselhulp te verlenen aan de meest kwetsbare bevolkingsgroepen. Op deze wijze kan een verbetering van het mondiale bestuur op dit gebied worden bereikt.</p>
      <p sl="en">Wat betreft de voedselzekerheid zou ik u graag willen herinneren aan de eind maart 2010 aangenomen mededeling van de Commissie inzake humanitaire voedselhulp en de hierop volgende conclusies van de Raad van half mei 2010, waarin een nieuw beleidskader voor humanitaire acties wordt geschetst om de inspanningen voor de bestrijding van voedselonzekerheid tijdens humanitaire crises te versterken. In de eveneens verleden jaar aangenomen mededeling over steun aan ontwikkelingslanden bij de aanpak van voedselzekerheidsproblemen heeft de Commissie ook opgeroepen tot een nieuw gemeenschappelijk beleid voor voedselzekerheid waardoor wereldwijd het leiderschap van de EU inzake voedselzekerheid verder wordt versterkt en de doeltreffendheid van de steunverlening van de EU verbeterd. Met het oog hierop ontwikkelen de Commissie en de lidstaten gezamenlijk een uitvoeringsplan om dit beleidskader om te zetten in concrete acties ter plaatse.</p>
      <p sl="en">Ik wil ook de EU-voedselfaciliteit ter waarde van 1 miljard euro noemen, die het Parlement en de Raad zijn overeengekomen. Dit instrument ter ondersteuning van boeren in ontwikkelingslanden is sinds drie jaar in werking om de productiecapaciteit van de landbouw te verhogen. Dit is een tastbare uiting van onze vastberadenheid om de meest kwetsbare bevolkingsgroepen werkelijk ondersteuning te geven.</p>
      <p sl="en">We staan op het punt om besluiten te nemen over de toekomstige richting van het ontwikkelingsbeleid van de EU op basis van het groenboek over het ontwikkelingsbeleid ter ondersteuning van insluitende groei en duurzame ontwikkeling. Met het proces van het groenboek neemt de Commissie het initiatief om in de ontwikkelingssamenwerking prioriteit te geven aan het genereren van economische groei, aan landbouw en aan voedselzekerheid om zo een insluitende en duurzame ontwikkeling in de ontwikkelingslanden te bereiken op basis van oplossingen die de armen ten goede komen. Gezien de stijgende voedselprijzen en de snelle bevolkingsgroei is het verbeteren van de eigen voedselproductiecapaciteit in de ontwikkelingslanden van het allergrootste belang.</p>
      <p sl="en">We zijn ook zeer ingenomen met de nieuwe impulsen die de G20-top van Seoul heeft gegeven aan de WTO-ontwikkelingsagenda van Doha. De EU zou een groot voorstander zijn van een overeenkomst die door het afschaffen van exportsubsidies en het verbieden van exportbeperkingen voor stabiliteit zorgt. Deze beperkingen zorgen alleen maar voor grotere prijsvolatiliteit en bereiken precies het tegenovergestelde van het beoogde effect.</p>
      <p sl="en">Ik wil terugkomen op het probleem van de financiële speculatie. Het is onduidelijk in welke mate de speculatie bijdraagt aan de prijsvolatiliteit, maar er zijn goede redenen voor meer transparantie op de goederen- en termijnmarkten. Het Franse voorzitterschap van de G20 heeft dit als een prioriteit voor het komende jaar vastgelegd. Het Hongaarse voorzitterschap is bereid om met het Franse voorzitterschap van de G20 schouder aan schouder te staan om concrete resultaten te bereiken. Het Hongaarse voorzitterschap wil zich ervoor inzetten om samen met u tot een overeenkomst in eerste lezing te komen over het voorstel van de Commissie betreffende over the counter -derivaten.</p>
      <p sl="en">De armen en hongerigen van de wereld verdienen een adequate en aanhoudende reactie op hun zorgen over de stijgende voedselprijzen. De Europese Unie heeft sinds de eerste crisis van drie jaar geleden het voortouw genomen bij de inspanningen om het probleem aan te pakken, maar er moet meer gebeuren. De Raad is nog altijd absoluut voorstander van een collectieve en coherente respons, zowel op het niveau van de EU als op internationaal niveau. Ik weet zeker dat we bij al onze inspanningen op uw steun kunnen rekenen.</p>
      <p sl="en">Hartelijk dank voor uw aandacht.</p>
    </intervention>
    <intervention id="3-405-000" speaker_id="photo_generic" name="Dacian Cioloş" is_mep="True" mode="spoken">
      <p sl="fr">lid van de Commissie. – Mevrouw de Voorzitter, dames en heren, hartelijk dank dat u mij de gelegenheid geeft om namens de Commissie een verklaring af te leggen inzake de stijgende voedselprijzen. Op mijn verzoek is dit onderwerp aan de orde gesteld binnen de Landbouwraad van 24 januari. Ik ben daarom blij deze dialoog over een kwestie van cruciaal belang ook te kunnen voeren met het Europees Parlement.</p>
      <p sl="fr">Ik wilde ingaan op twee aspecten, die naar mijn idee met elkaar samenhangen. Allereerst de situatie op de wereldwijde landbouwmarkten, waar de prijzen sinds enkele weken opnieuw stijgen, en ten tweede het G20-proces met betrekking tot aspecten van voedselzekerheid en de volatiliteit van landbouwprijzen.</p>
      <p sl="fr">Laten we beginnen met de situatie op de internationale landbouwmarkten. Diverse rapporten van internationale instellingen, met name de Voedsel- en Landbouworganisatie van de Verenigde Naties (FAO), over stijgende landbouw- en voedselprijzen hebben de wereld opnieuw in staat van paraatheid gebracht. Beleven we dezelfde prijsstijgingen als in 2007-2008? De prijzen, met name voor graan, zijn weliswaar sterk gestegen sinds de zomer, ook heel recentelijk nog, maar de prijsniveaus van 2008 lijken niet bereikt te worden.</p>
      <p sl="fr">Wat zachte tarwe betreft, is er wereldwijd sprake van krapte, maar het marktaanbod levert geen problemen op. De huidige oogsten op het zuidelijk halfrond zijn groter dan verwacht. Om het einde van het verkoopseizoen voor de communautaire markt te vergemakkelijken, overwegen wij niettemin invoerrechten voor zachte tarwe van lage en gemiddelde kwaliteit en voor voedergerst binnen de grenzen van de tariefcontingenten op te schorten, omdat dit naar ons idee een van de maatregelen is die de Europese markt iets zouden kunnen verruimen. Laten we niet vergeten dat de prognoses voor de wereldwijde voorraden van zachte tarwe aan het einde van het verkoopseizoen 2010-2011 gunstiger zijn dan in 2007.</p>
      <p sl="fr">Wat suiker betreft, hebben de prijzen opnieuw een recordpeil bereikt. Medio januari bedroeg de prijs van witte suiker bijna 625 euro per ton. De prijsstijging volgt op twee jaar van wereldwijde tekorten vanwege geringe productie. De productie in het huidige verkoopseizoen is onlangs in sommige landen, waaronder Australië, neerwaarts bijgesteld. Volgens de meest recente prognoses zullen vraag en aanbod voor suiker over de periode 2010-2011 echter wereldwijd in evenwicht zijn.</p>
      <p sl="fr">We kunnen nochtans een les trekken uit dit alles. Ondanks de krapte op de markten is er beslist sprake van een buitensporige reactie als het gaat om de prijzen, gelet op wat de basisparameters ons vertellen. Voedselzekerheid en de onderliggende volatiliteit van landbouwprijzen zijn mondiale vraagstukken die ook op mondiaal niveau moeten worden aangepakt, en ik ben blij dat het vraagstuk van voedselzekerheid en prijsvolatiliteit deel uitmaakt van de prioriteiten die door de G20 in Seoul zijn geformuleerd. Voor de Commissie als geheel is dit een belangrijke uitdaging.</p>
      <p sl="fr">Als commissaris voor landbouw en plattelandsontwikkeling heb ik al meerdere malen blijk gegeven van mijn betrokkenheid bij deze kwestie, zoals eind januari in Berlijn met mijn ambtgenoten van de diverse landen die zitting hebben in de G20, maar ook in het kader van de Verenigde Naties met secretaris-generaal Ban Ki-moon tijdens een recent bezoek aan New York.</p>
      <p sl="fr">Laten we ook niet vergeten dat voedselzekerheid in de mededeling van de Commissie over het gemeenschappelijk landbouwbeleid (GLB) tot 2020 uitdrukkelijk wordt genoemd als een van de uitdagingen van het GLB. Dit is een cruciale kwestie, zowel voor de Europese Unie als voor de armste landen ter wereld, en daarom werk ik bij deze vraagstukken nauw samen met commissaris Piebalgs om ook het ontwikkelingsbeleid van de Europese Unie beter af te stemmen op dit vraagstuk van voedselzekerheid.</p>
      <p sl="fr">Ik wil u vandaag deelgenoot maken van mijn ideeën over deze vraagstukken, met name op vier terreinen: transparantie, voorraden, de mogelijkheden om de prijsschommelingen te beheersen, en de rol van de handel. We horen dat volatiliteit wordt verergerd door een gebrek aan transparantie, zowel voor de fysieke markten als de derivatenmarkten. Voor de landbouwmarkten zijn gegevensbronnen voorhanden die informatie verstrekken over productie, consumptie, handel en voorraden. Internationale organisaties, nationale diensten en gespecialiseerde organisaties, zoals de Internationale Graanraad, brengen gedetailleerde gegevens over dit onderwerp voort.</p>
      <p sl="fr">Sommige gegevens zijn niettemin voor verbetering vatbaar, met name gegevens die betrekking hebben op voorraden, waarover te weinig informatie beschikbaar is, vooral als het gaat om de wereldwijde verdeling van voorraden. De leiders van de G20 die bijeen waren in Seoul, hebben de bevoegde internationale organisaties ook gevraagd de informatievoorziening over voorraden en productieprognoses te verbeteren. Het verbeteren van de relevantie van deze gegevens is een eerste vereiste om de transparantie van de markten te vergroten. We moeten ook kijken naar de mogelijkheid van een mondiaal forum waar de belangrijkste marktmakers – zowel exporteurs als importeurs – met elkaar van gedachten wisselen, zodat crises niet pas worden geconstateerd wanneer ze zich voordoen. Daarom zijn deze drie kwesties met elkaar verbonden: we moeten eerst de informatie hebben, deze vervolgens kunnen verwerken en tot slot beschikken over een forum, op internationaal niveau, waar de geconstateerde situatie kan worden besproken.</p>
      <p sl="fr">De Commissie heeft verscheidene mededelingen gepubliceerd over de prijs van landbouwproducten en levensmiddelen. In haar laatste mededeling heeft de Commissie acties geformuleerd om de transparantie in de hele voedselketen te verbeteren, en ik werk samen met de ondervoorzitter van de Commissie, Antonio Tajani, om op dit belangrijke onderwerp vooruitgang te boeken.</p>
      <p sl="fr">Ook zijn voorstellen aangekondigd om de transparantie van en het toezicht op derivaten van landbouwgrondstoffen te verbeteren. Naarmate de prijsschommelingen toenemen is het van belang dat termijnmarkten hun rol in het kader van risicoafdekking en prijsvorming blijven vervullen. We hebben dan ook behoefte aan een evenwichtige en rigoureuze aanpak, en ik ben blij met het werk dat op dit terrein is verricht door commissaris Barnier en ben er volledig voor dat zijn werk eveneens betrekking heeft op de specifieke kwestie van landbouwgrondstoffen.</p>
      <p sl="fr">Op 2 februari heeft de Commissie een nieuwe, meer mondiaal georiënteerde mededeling gepubliceerd over de grondstoffenmarkt en de daarvan afgeleide financiële markten. Deze levert een bijdrage aan de beraadslagingen die binnen de G20 worden gevoerd over zowel de prijsvolatiliteit van basisproducten als het toezicht op derivatenmarkten. Samen met onze partners van de G20 en ook in breder verband willen wij bijdragen aan een doeltreffender regulering van derivatenmarkten in het belang van producenten en consumenten.</p>
      <p sl="fr">Daarom denk ik dat we in de komende maanden – ik denk tot de zomer – prioriteit moeten toekennen aan de volgende kwesties: allereerst de beschikbaarheid en transparantie van informatie over – particuliere en publieke – voorraden en over productie en consumptie; daarnaast het verzamelen, bewerken en verspreiden van deze informatie; dan het veiligheidsmechanisme voor de landen die te maken hebben met voedselschaarste; de rol en de organisatie van voedselhulp op internationaal niveau en in de Europese Unie; het verbeteren van het internationale bestuur, bijvoorbeeld via mechanismen voor institutionele dialoog tussen de belangrijkste landen; de hoogte van de investeringen in duurzame landbouwproductie en in onderzoek, in de Europese Unie maar ook in de armste landen. De prioriteit die bij ontwikkelingsbeleid moet worden toegekend aan landbouw is ook een kwestie die aandacht verdient, temeer daar de Commissie voornemens is het ontwikkelingsbeleid aan te passen en te hervormen. Ik denk dat de Europese Unie zich in dit verband veel nadrukkelijker moet laten gelden, niet alleen met voedselhulp, maar vooral door steun te verlenen aan zuidelijke landen zodat ze hun eigen lokale productiecapaciteit op duurzame wijze kunnen ontwikkelen.</p>
      <p sl="fr">In de Europese Unie moeten we serieuzer werk maken – en ik ben zeker van plan dit te gaan doen – van het in kaart brengen van marktmechanismen waarmee we rampspoed in sommige sectoren als gevolg van productiekosten en tijdelijk teruglopende inkomstenniveaus van producenten kunnen afwenden. Ik denk daarbij met name aan de veehouderij.</p>
      <p sl="fr">Tot slot wil ik nog ingaan op de rol van de handel. Wij zijn namelijk van mening dat de handel kan bijdragen aan de wereldwijde voedselzekerheid, omdat deze de verdeling van het beschikbare voedsel over de wereld mogelijk maakt. Uitvoerbeperkingen hebben de spiraal van prijsstijgingen ten koste van toch al kwetsbare landen alleen maar versterkt. Als we op dit punt tot een samenhangende aanpak willen komen, zou handelsbeleid inzake levensmiddelen echter gekoppeld moeten worden aan andere beleidsterreinen die betrekking hebben op het internationale voedselvraagstuk.</p>
      <p sl="fr">Concluderend kan ik u verzekeren dat ik de ontwikkeling van de voedselprijzen nauwlettend volg, en ik wil op dit gebied in de toekomst met u, hier in het Parlement, en met de Raad samenwerken om concrete voorstellen aan te dragen, in eerste instantie via de hervorming van het gemeenschappelijk landbouwbeleid, maar ook via andere specifiekere instrumenten.</p>
    </intervention>
    <intervention id="3-406-000" speaker_id="28115" name="Mairead McGuinness" is_mep="True" mode="spoken">
      <p sl="en">namens de PPE-Fractie . – Mevrouw de Voorzitter, graag wil ik de Raad en de Commissie danken voor een zeer duidelijke verklaring over hun plannen inzake de zeer essentiële kwestie van de stijgende voedselprijzen. Wij, de leden van de Commissie landbouw en plattelandsontwikkeling die hier vandaag aanwezig zijn, zijn eraan gewend dat over landbouwkwesties pas tegen middernacht wordt gedebatteerd. Ik ben zeer opgetogen over het feit dat we, wanneer landbouw voeding betreft, plotseling midden op de dag over deze zeer belangrijke kwestie debatteren, wanneer de mensen ernaar luisteren. Ik denk dat we dit in het achterhoofd moeten houden.</p>
      <a text="(Applaus)"/>
      <p sl="en">Ik wil nog eens in alle duidelijkheid zeggen dat de loskoppeling van landbouw en voeding deel uitmaakt van het probleem waarover we hier vandaag debatteren. De realiteit van de landbouw en de lage landbouwinkomens, zowel in Europa als in de ontwikkelingslanden, staat in dit debat centraal, maar we mogen ook niet vergeten dat een van de kernproblemen is – en de Commissie heeft dit in haar standpunt vastgesteld – dat stijgende grondstoffenprijzen en stijgende voedselprijzen niet voor hogere landbouwinkomsten zorgen. Het werkelijke probleem is dat de kosten van de voedselproductie sneller stijgen, en dat is een vicieuze cirkel die de boeren op de lange termijn niet kunnen volhouden.</p>
      <p sl="en">De uitdaging voor ons beleidsmakers is hoe we de voedselproductie op duurzame wijze kunnen verhogen, hoe we meer kunnen produceren met minder boeren, hoe we onze voorraden kunnen beheren en hoe we omgaan met de verschuiving van de voorraden die door de commissaris is vastgesteld. De mondiale voorraden vormen niet langer de kerncijfers; we moeten weten waar de voorraden zijn en beseffen dat ze niet uit China of India zullen komen.</p>
      <p sl="en">Wat we moeten doen – en ik denk dat we hiermee sinds mijn verslag in de vorige zittingsperiode begonnen zijn – is de landbouw en het voedsel centraal te stellen.</p>
      <p sl="en">Tot besluit wil ik zeggen dat we omzichtig te werk moeten gaan bij de hervorming van het landbouwbeleid. We moeten de voedselproductie in de Europese Unie handhaven en verhogen om onze bijdrage te leveren aan de voedselzekerheid op de planeet. En ja, ik ben het eens met uw oordeel over de landbouw in de ontwikkelingslanden: we hebben hieraan veel te weinig aandacht besteed. Het is de hoogste tijd om met ons beleid deze landbouw te ondersteunen.</p>
    </intervention>
    <intervention id="3-407-000" speaker_id="28162" name="Stéphane Le Foll" is_mep="True" mode="spoken">
      <p sl="fr">namens de S&amp;D-Fractie . – Mevrouw de Voorzitter, fungerend voorzitter van de Raad, commissaris, ik ben het helemaal eens met de opmerking die mevrouw McGuinness zojuist maakte over het feit dat er een cruciaal verband bestaat tussen voedsel en landbouw.</p>
      <p sl="fr">We hebben het vandaag over stijgende voedselprijzen en de gevolgen die deze kunnen hebben voor een aantal bevolkingsgroepen op aarde, ook in Europa.</p>
      <p sl="fr">Ik wil om te beginnen de volgende opmerking maken. De trend van stijgende landbouw- en grondstoffenprijzen is naar mijn oordeel een langetermijntrend die om drie hoofdredenen zal aanhouden: ten eerste de wereldwijde demografische ontwikkeling en de groei van de wereldbevolking. Ten tweede het feit dat we door de opwarming van de aarde te maken hebben met problematische weersomstandigheden, zoals droogte en overstromingen. Ten derde omdat de wereld zich ook ontwikkelt. Met nieuwe opkomende landen nemen ook de consumptieniveaus toe. De krapte op de landbouwmarkten en ten aanzien van landbouwgrondstoffen is dan ook een zorgwekkende trend. Deze wordt nog in de hand gewerkt door prijsvolatiliteit, die op haar beurt voortvloeit uit de financialisering van de wereldeconomie.</p>
      <p sl="fr">Dit probleem moeten we aanpakken als we een oplossing willen vinden voor het landbouwvraagstuk en het voedselvraagstuk. Hiervoor zijn – zoals de commissaris zei – twee elementen van belang: transparantie over de voorraden is inderdaad noodzakelijk, maar we hebben ook behoefte aan overheidsbeleid inzake voorraden in Europa en voorraadbeheer op mondiaal niveau, met name op het niveau van de Verenigde Naties.</p>
      <p sl="fr">Ten tweede zijn regels voor de financiële markten en de financiële speculatie van essentieel belang, met name om niet toe te staan dat het speculatieve volume in geen enkele verhouding meer staat tot de fysieke hoeveelheden die op de markten worden verhandeld. Het is onaanvaardbaar dat speculanten speculeren op voedsel zonder rekening te houden met de gevolgen die dit kan hebben voor de wereldwijde voedselsituatie en voor de mensheid.</p>
      <p sl="fr">Dat brengt me ertoe twee hoofdconclusies te trekken: we hebben een krachtig Europees beleid nodig en Europa moet zich opnieuw profileren als een strategische speler op de wereldwijde voedsel- en landbouwmarkt. Daarnaast moeten we ons ontwikkelingsbeleid wijzigen om ervoor te zorgen dat we wereldwijd – en Europa is een speler op het wereldtoneel – weer gaan investeren in landbouw, want we hebben de landbouw hard nodig om de wereldbevolking te voeden.</p>
      <a text="(Applaus)"/>
    </intervention>
    <intervention id="3-408-000" speaker_id="96959" name="George Lyon" is_mep="True" mode="spoken">
      <p sl="en">namens de ALDE-Fractie . – Mevrouw de Voorzitter, het is toe te juichen dat we nota bene landbouw- en voedselkwesties behandelen tijdens een zitting op woensdagmiddag in plaats van rond middernacht. Ik ben hier zeer ingenomen mee. Een van de redenen hiervoor is dat politici in geheel Europa eindelijk wakker zijn geschrokken door de enorme volatiliteit van de voedselprijzen die we op het moment meemaken.</p>
      <p sl="en">De afgelopen dertig jaar zijn we allen zelfgenoegzaam geworden, aangezien de voedselprijzen van jaar tot jaar reëel zijn gedaald. Het voedsel is nooit goedkoper geweest dan in de afgelopen jaren. We hebben de verwachting dat de schappen van onze supermarkten 24 uur per dag barsten van de levensmiddelen. We dachten dat te veel voedsel het probleem was. Dit heeft het debat tot 2007 overheerst, eerder dan dat te weinig voedsel een probleem was.</p>
      <p sl="en">De prijspieken van onlangs vormen een keerpunt, een teken dat de dagen van overvloed geteld kunnen zijn. Ons huidige model van landbouwproductie is gebaseerd op goedkope energie, een overvloed aan land en meer dan genoeg watervoorraden. Dat model kan niet voldoen aan de uitdagingen waarmee we in de toekomst te maken hebben: een wereldbevolking die toeneemt tot 9 miljard mensen, groeiende vraag uit de ontwikkelingslanden en de gevolgen van de klimaatverandering. Zoals professor John Beddington, wetenschappelijk adviseur van de Britse regering, onlangs heeft voorspeld, kunnen we als we geen actie ondernemen een perfect storm tegemoet zien van schaarse energievoorraden, waterschaarste en voedselgebrek.</p>
      <p sl="en">We moeten nu handelen en een nieuw landbouwmodel opzetten. Europa moet een voortrekkersrol op zich nemen en de hervorming van het gemeenschappelijk landbouwbeleid geeft ons de gelegenheid om een duurzaam stelsel van voedselproductie te ontwerpen dat voldoet aan de toekomstige grote mondiale vraag naar voedselvoorraden.</p>
    </intervention>
    <intervention id="3-409-000" speaker_id="96744" name="José Bové" is_mep="True" mode="spoken">
      <p sl="fr">namens de Verts/ALE-Fractie. – Mevrouw de Voorzitter, commissaris, net als in 2008 stijgt de prijs van landbouwgrondstoffen op de wereldmarkten scherp. Wij zijn nog maar 3 procent verwijderd van het niveau van 2008. Deze situatie wordt veroorzaakt door de daling van de productie in traditionele exportgebieden als gevolg van de klimaatverandering, graanvelden die plaats maken voor de productie van biobrandstoffen en de financiële speculatie die de prijsstijgingen accentueert, zoals de rapporten van het Internationaal Monetair Fonds (IMF) en van de Franse autoriteiten aantonen, en zoals ook wordt aangegeven door de Commissie.</p>
      <p sl="fr">De gevolgen van deze nieuwe voedselcrisis eisen een zware tol van de 1,2 miljard aardbewoners die van minder dan 1,5 dollar per dag leven. Sinds oktober zijn nog eens 44 miljoen mensen onder de armoedegrens terechtgekomen.</p>
      <p sl="fr">Waar wacht Europa, slechts twee dagen vóór de bijeenkomst van de G20, op om maatregelen te nemen die vergelijkbaar zijn met die waartoe de Verenigde Staten heeft besloten? Sinds 13 januari 2011 eist de Amerikaanse regering beperking en transparantie van de door financiële fondsen op de landbouwgrondstoffenmarkten ingenomen posities. Dat is een eerste stap om de vraatzucht van speculanten tegen te gaan.</p>
      <p sl="fr">Ook voor Europese landbouwers zijn de gevolgen rampzalig. Ze zijn niet langer in staat hun dieren te voederen. Honderden boerenbedrijven zijn failliet gegaan. Vijf jaar geleden was tarwe 100 euro per ton waard, momenteel brengt het bijna 300 euro op. De uitgangssituatie is dus compleet anders.</p>
      <p sl="fr">De Commissie eist van landbouwers dat ze inspelen op de signalen vanuit de markt. Ze zou er goed aan doen haar eigen advies op te volgen. De Europese Unie kan niet wachten tot 2014 om oplossingen te vinden voor deze crisis. We moeten de crisis het hoofd bieden en ik stel drie concrete maatregelen voor.</p>
      <p sl="fr">Ten eerste het in de betreffende lidstaten aanleggen van graanvoorraden, die tegen een gesubsidieerde prijs direct ter beschikking worden gesteld aan veehouders. Ten tweede de koppeling van aan veehouders betaalde vleesprijzen aan de prijzen van veevoeders. Ten derde, voor 2011, een mechanisme om een deel van de graansubsidies over te hevelen naar de veehouderij.</p>
    </intervention>
    <intervention id="3-410-000" speaker_id="1318" name="James Nicholson" is_mep="True" mode="spoken">
      <p sl="en">namens de ECR-Fractie . – Mevrouw de Voorzitter, stijgende voedselprijzen kunnen regeringen ten val brengen. Dit hebben we de laatste dagen mogen meemaken.</p>
      <p sl="en">Ik zou graag eens in de tijd terug willen gaan. Ik ben sinds 1989 lid van dit Parlement. Toen ik in 1989 naar Europa kwam hadden we geen voedselprobleem. We hadden vleesbergen, we hadden boterbergen, we hadden melkplassen en we hadden graanbergen. Nu zijn die allemaal verdwenen en we produceren niet meer snel genoeg voldoende voedsel voor onze zelfverzorging.</p>
      <p sl="en">Dus waar is het voedsel heen en waarom hebben we zo'n kleine voorraad? Wanneer droogte in een bepaald deel van de wereld voor alle anderen tot een absolute chaos op de markt kan leiden, dan is dit een toestand die moet worden voorkomen.</p>
      <p sl="en">Het is in de Europese Unie zo dat in elke lidstaat de boeren bestendig en snel de sector verlaten. We stimuleren hen zelfs om dit nog sneller te doen, en er is geen instroom van jonge boeren in de sector.</p>
      <p sl="en">We moeten iets ondernemen voordat het te laat is om de trend van de stijgende mondiale voedselprijzen te keren. We moeten eerder vroeger dan later in actie komen om de druk op gewone mensen te verlichten.</p>
      <p sl="en">We kunnen de gewone mensen hiertegen beschermen met een sterk gemeenschappelijk landbouwbeleid dat hoogwaardig voedsel tegen redelijke prijzen waarborgt zonder negatieve gevolgen voor het milieu. Een sterke pijler van rechtstreekse betalingen is wezenlijk voor de wereld en om aan de vraag naar voedsel te voldoen. Verdere stappen kunnen worden ondernomen om dit in de toekomst te consolideren; er bestaat wat investeringen, onderzoek en ontwikkeling betreft, inderdaad veel behoefte aan. Hopelijk vinden we hiervoor een mogelijkheid.</p>
      <p sl="en">Volgens mij is het probleem dat iedereen hier naar deze debatten komt en allemaal goede opmerkingen maakt, allemaal waarheden vertelt, maar niet bereid is om de harde besluiten te nemen die nodig zijn om hen te helpen die het meest hulpbehoevend zijn.</p>
      <p sl="en">Het mag niet bij woorden blijven. We moeten actief worden op het gebied van mondiale bevoorrading en marktvolatiliteit, en wanneer het probleem niet wordt aangepakt, zal het niet worden opgelost.</p>
    </intervention>
    <intervention id="3-411-000" speaker_id="28248" name="Gabriele Zimmer" is_mep="True" mode="spoken">
      <p sl="de">namens de GUE/NGL-Fractie. – Mevrouw de Voorzitter, ik vraag mij steeds af waarom het in het ontwikkelingsbeleid zo moeilijk is om te leren van crises en rampen in het verleden. Het komt mij voor dat het drama van de hongeropstanden van 2008 een veel te geringe indruk heeft achtergelaten in de hoofden en harten van de economische en politieke elite en van hen die gewetenloos speculeren op de agrarische grondstoffenmarkt. Wereldwijd is het aantal mensen dat honger lijdt weer tot boven een miljard gestegen en door de prijsopdrijving op de levensmiddelenmarkt worden vooral 's werelds armsten getroffen. Zij moeten dagelijks meer dan 80 procent van hun beschikbare geld aan voeding uitgeven.</p>
      <p sl="de">De wereldgemeenschap is haar belofte van 2009 niet nagekomen om ter bestrijding van de honger meer dan 20 miljard dollar aan landbouwhulp in ontwikkelingslanden uit te geven, waaronder 6 miljard dollar via de Wereldbank. Tot nu toe is er niet meer dan 925 miljoen dollar betaald. Bij speculaties op de agrarische grondstoffenmarkt gaat het allang niet meer om de voedingsmiddelen, maar bijna uitsluitend om transacties op de financiële markt, die rechtstreeks van invloed zijn op de levensmiddelenprijzen. Het doet mij dan ook deugd dat de Commissie eindelijk deze samenhang onder ogen begint te zien.</p>
      <p sl="de">Dat laat onverlet dat we nog altijd niet meer zicht hebben gekregen op het aandeel van speculaties in de prijsontwikkeling, om over controle en inperking maar te zwijgen. Toch is dat essentieel om doeltreffend op te kunnen treden en veranderingen te bewerkstelligen. Ik roep daarom de Raad, de Commissie en de lidstaten op om de strijd tegen de honger de allerhoogste prioriteit te geven en er bij al hun beleid, agenda's en strategieën rekening mee te houden. Maar ik vraag hen ook na te denken over nieuwe methoden en vormen, zoals voedselsoevereiniteit, zodat uiteindelijk de mensen die het land bewerken ook meer invloed krijgen op de voedselvoorziening in eigen land.</p>
    </intervention>
    <intervention id="3-412-000" speaker_id="96897" name="John Stuart Agnew" is_mep="True" mode="spoken">
      <p sl="en">namens de EFD-Fractie . – Mevrouw de Voorzitter, terwijl de voedselprijzen onmiskenbaar stijgen, is de situatie op de boerenbedrijven volslagen anders. De Britse boeren die rundvlees, schapenvlees, varkensvlees en eieren produceren, hebben het afgelopen jaar de waarde van hun product concreet zien dalen; de prijs van het vlees van pluimvee is onveranderd en die van melk slechts marginaal hoger; suikerbieten zullen volgend jaar in prijs zakken.</p>
      <p sl="en">Deze bedrijven hebben zelf met enorme kostenverhogingen te maken en kunnen het onder de huidige omstandigheden niet langer dan een paar maanden volhouden. Ofwel slagen ze erin hogere prijzen af te dwingen, of ze zullen hun productie staken. Hoe dan ook zullen de detailhandelsprijzen stijgen.</p>
      <p sl="en">Wat doet de EU hieraan? Goed, zij zorgt ervoor dat het nodeloos duur is om niet-genetisch gemodificeerde sojabonen te importeren. Op de elektriciteitsrekening brengt zij de boeren een heffing voor de opwarming van de aarde in rekening, terwijl dezelfde boeren vanwege het koude weer in de grond duizenden tonnen suikerbieten en aardappels hebben verloren. De EU wil de overheidssubsidie voor de biologische landbouw verhogen in plaats van ervoor te zorgen dat deze sector door de vraag wordt gestuurd. Iedere omschakeling van conventionele op biologische productiesystemen zal tot een vermindering van de voedselvoorraden leiden.</p>
    </intervention>
    <intervention id="3-413-000" speaker_id="96951" name="Diane Dodds" is_mep="True" mode="spoken">
      <p sl="en">Mevrouw de Voorzitter, de hoofdoorzaken van de inflatie van de voedselprijzen zijn mondiaal stijgende prijzen voor grondstoffen, uit de pan rijzende energieprijzen en volatiliteit binnen de markt, en er bestaat geen twijfel over dat de consument hieronder lijdt. Het is echter de landbouwsector die hier al langer mee te maken heeft, evenals met stijgende voederprijzen en stijgende prijzen voor kunstmest. De winstmarges zijn verminderd en vele boeren, in het bijzonder degenen uit de intensieve sectoren, staan op het randje van de economische ondergang.</p>
      <p sl="en">Ik zou het Parlement vandaag willen vragen om te bedenken wat de gevolgen zouden zijn wanneer er geen ondersteuning voor de boeren vanuit het gemeenschappelijk landbouwbeleid zou bestaan. Wat zouden we in dat financiële klimaat voor voedsel betalen? Ik zou er ook bij het Parlement op willen aandringen dat het in de belangrijke debatten die voor de deur staan nadenkt over zeer krachtige steun voor het gemeenschappelijk landbouwbeleid.</p>
      <p sl="en">Het is belangrijk dat we een beleid hebben dat de boeren ondersteunt en dat voor adequate voedselvoorziening tegen een redelijke prijs zorgt. Ik zou ook willen zeggen dat redelijkheid absoluut wezenlijk is, en dat er in alle redelijkheid transparantie nodig is binnen de voedselvoorzieningsketen. Dit zal alleen gebeuren, met name in het Verenigd Koninkrijk, wanneer we een ombudsman voor de supermarkt krijgen.</p>
    </intervention>
    <intervention id="3-414-000" speaker_id="28193" name="Jean-Paul Gauzès" is_mep="True" mode="spoken">
      <p sl="fr">Mevrouw de Voorzitter, fungerend voorzitter, commissaris, ik wil een kwestie aankaarten die meermalen aan de orde is gesteld en vaak wordt voorgesteld als de enige boosdoener: speculatie.</p>
      <p sl="fr">Ik denk dat we over speculatie gematigd moeten oordelen. Er is weliswaar een eenduidig verband tussen bepaalde financiële activiteiten en de volatiliteit en stijging van de grondstoffenprijzen. Maar de kwestie uitsluitend herleiden tot financiële speculatie zou zeker een vergissing zijn, aangezien een deel van wat we speculatie noemen in werkelijkheid de rechtmatige prijsafdekking door producenten is, en we weten maar al te goed dat deze producenten niet zonder deze afdekkingsmogelijkheid zouden kunnen.</p>
      <p sl="fr">We moeten daarentegen een situatie voorkomen waarin rechtstreekse investeringen in grondstoffen nadelig uitpakken voor de prijsvolatiliteit vanwege hun omvangrijke of louter speculatieve karakter.</p>
      <p sl="fr">In dit opzicht moet het Parlement de door commissaris Barnier gedane voorstellen inzake financiële aangelegenheden, met name de regulering van short selling en derivaten, en ook de op handen zijnde herziening van de richtlijn markten voor financiële instrumenten (MiFID), aangrijpen om rekening te houden met aspecten van grondstoffenspeculatie in vormen van regulering en toezicht die zullen worden ingevoerd om ook deze markten op doeltreffende en pragmatische wijze te reguleren.</p>
      <p sl="fr">Commissaris, u zei zelf dat deze inspanningen moeten worden voortgezet, en ik denk dat het Parlement, dat zich als het gaat om de financiële crisis achter de voorstellen van de Commissie heeft geschaard en er soms op vooruit is gelopen, zijn verantwoordelijkheid niet uit de weg zal gaan.</p>
      <p sl="fr">Tot slot ben ik blij met de verklaring van het Hongaarse voorzitterschap waaruit blijkt dat Europa steun geeft aan het Franse voorzitterschap van de G20, dat de regulering van de grondstoffenmarkten tot een van zijn prioriteiten heeft bestempeld.</p>
    </intervention>
    <intervention id="3-415-000" speaker_id="28311" name="Luis Manuel Capoulas Santos" is_mep="True" mode="spoken">
      <p sl="pt">Mevrouw de Voorzitter, voorkomen is bij rampen altijd beter dan genezen. Er bestaat een reëel risico van een wereldwijde voedselcrisis. Die uitspraak is niet van mij. Het is een uitspraak die gedaan is door de regering van een van de oprichtingslanden van de Europese Unie. De signalen zijn verontrustend. De prijzen van enkele essentiële voedingsmiddelen, zoals granen, blijven maar stijgen en zullen volgens de FAO in januari zelfs een recordhoogte bereiken. Het is uiteraard niet een Europees probleem en het is nog verre van duidelijk welk aandeel elk van de mogelijke oorzaken in dit verschijnsel heeft, zoals hier vandaag al benadrukt werd.</p>
      <p sl="pt">We weten dat dit de aandacht van de Commissie heeft en we moeten haar mededeling van 2 mei jongstleden zorgvuldig bestuderen.</p>
      <p sl="pt">Maar er moet binnen het gemeenschappelijk landbouwbeleid (GLB) specifieke aandacht komen voor de bijzondere situatie van de landbouwproductie, door echte instrumenten voor risicobeheer in te voeren in het beleid op het gebied van ontwikkelingssamenwerking, en de voorkeur te geven aan de ondersteuning van de voedselproductie boven andere vormen van internationale hulp.</p>
      <p sl="pt">Ik verwelkom ook het standpunt van Frankrijk op de G20 over de regulering van de financiële markten en het tegengaan van prijsmanipulaties, en over de vaststelling van regels die kunnen voorkomen dat de handelsstromen plotseling stokken, zoals onlangs bijvoorbeeld in Rusland gebeurde.</p>
    </intervention>
    <intervention id="3-416-000" speaker_id="28508" name="Alyn Smith" is_mep="True" mode="spoken">
      <p sl="en">Mevrouw de Voorzitter, voedselvoorziening voor onze bevolking moet de eerste plicht van de regering zijn, en inderdaad is voeding voor onze bevolking de hoofddoelstelling van het gemeenschappelijk landbouwbeleid.</p>
      <p sl="en">Voedselzekerheid is ons leidend beginsel en een succesverhaal van de EU. Het is de moeite waard om eraan te herinneren dat er het afgelopen jaar op ieder continent behalve het onze voedselrellen zijn geweest, en dat we kunnen zien hoe praktisch overal ter wereld regeringen ten val komen, terwijl wij tenminste tot nu toe in staat zijn geweest om onze burgers een bepaalde zekerheid te bieden.</p>
      <p sl="en">Dus is voedselzekerheid onze prioriteit. Je zou het bijna niet zeggen als je naar sommige ngo’s en lobbyisten, en trouwens ook naar sommige politici luistert die aan het debat over de voortgang van de hervorming van het gemeenschappelijk landbouwbeleid hebben deelgenomen.</p>
      <p sl="en">Voedselzekerheid moet onze aandacht krijgen en onze prioriteit zijn, en op één punt ben ik het niet eens met de collega’s. Ik ben niet van mening dat vrije handel de oplossing is. Ik ben niet van mening dat mondiale voedselzekerheid iets is dat we kunnen bereiken of moeten nastreven. Exportverboden, opgelegd door landen die proberen zichzelf te voeden, zijn op zich verdedigbaar, en ik zou graag kort de Engelse voorzitter van de nationale boerenbond willen citeren, die heeft gezegd: "Als we over zedelijk gedrag spreken, is er weinig mis met een land dat poogt zichzelf te voeden, wanneer je het vergelijkt met rijke landen die toelaten dat hun landbouw afneemt en daarna verwachten dat de rest van de wereld hen zal voeden. We hebben de verantwoordelijkheid om een voortrekkersrol in de wereld te spelen door meer te produceren, niet minder."</p>
    </intervention>
    <intervention id="3-417-000" speaker_id="23695" name="Hynek Fajmon" is_mep="True" mode="spoken">
      <p sl="cs">Mevrouw de Voorzitter, als we echt een serieus debat willen voeren over de stijgende voedselprijzen, mogen we de voor sommigen misschien onaangename vraag in hoeverre de Europese Unie zelf aan deze negatieve ontwikkeling heeft bijgedragen, niet uit de weg gaan. Alle analisten van de grondstoffenmarkten zijn het erover eens dat de stijging van de voedselprijzen met name het gevolg is van twee factoren.</p>
      <p sl="cs">De eerste factor ligt in het feit dat de Verenigde Staten en ook de Europese Unie de afgelopen tijd massaal begonnen zijn geld bij te drukken. En juist als gevolg van de toestroom van deze grote hoeveelheid nieuw geld op de markten worden de prijzen van voedsel en ook andere grondstoffen omhoog gedrukt. Dus niet de speculanten zijn schuldig aan deze ontwikkeling, zoals in het verslag waar we ons nu over buigen beweerd wordt. Nee, alles is te wijten aan het jammerlijke beleid van de Amerikaanse, Europese en andere centrale banken.</p>
      <p sl="cs">De tweede factor die de voedselprijzen opdrijft, is het beleid van de Europese Unie en de Verenigde Staten dat de consument dwingt tot een steeds groter gebruik van biobrandstoffen. De door de EU en de VS aan zichzelf opgelegde normen liggen mede ten grondslag aan de plotselinge groei van de hoeveelheid niet voor consumptie bestemde gewassen die nu verbouwd wordt. De hoeveelheid voor voedselproductie beschikbare landbouwgrond slinkt dus allengs. Dat leidt logischerwijze tot stijgende voedselprijzen. Als we er dus voor willen zorgen dat de wereldvoedselprijzen dalen, moeten we ons onzinnige ondersteuningsbeleid voor biobrandstoffen staken.</p>
    </intervention>
    <intervention id="3-418-000" speaker_id="96735" name="Patrick Le Hyaric" is_mep="True" mode="spoken">
      <p sl="fr">Mevrouw de Voorzitter, minister, commissaris, alle mensen op aarde die honger lijden, iedereen die meer moet betalen om zich te voeden of zich te kleden, allemaal verwachten ze van ons dat we daadkrachtiger ingrijpen om de grootste rampspoed af te wenden waardoor de aarde momenteel getroffen wordt, dat wil zeggen de rampspoed die geldbeluste voedselspeculanten veroorzaken. Zij zijn het die de voedselprijzen opdrijven ten koste van boeren en consumenten.</p>
      <p sl="fr">Ik heb goed geluisterd naar het vurige pleidooi van Jean-Paul Gauzès, maar hij weet ongetwijfeld dat in zijn eigen regio dit jaar graan wordt gekocht van de volgende oogst nog voordat de graankorrels zijn gezaaid. We hebben het derhalve wel degelijk over speculatie. We kunnen slechts een uitweg vinden als de Europese Unie op meerdere fronten actief wordt.</p>
      <p sl="fr">Allereerst moet ze in actie komen om deze financiële speculanten een halt toe te roepen door een mondiaal landbouw- en voedselfonds met veiligheidsvoorraden tot stand te brengen, mechanismen op te zetten voor het stabiliseren van reële prijzen voor feitelijke en niet voor virtuele productie onder auspiciën van de Verenigde Naties. Ook ons gemeenschappelijk landbouwbeleid moet terugkeren naar een systeem …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-420-000" speaker_id="96661" name="Krisztina Morvai" is_mep="True" mode="spoken">
      <p sl="hu">We hebben het vandaag in het Europees Parlement over het probleem van de stijgende voedselprijzen. Zowel in Hongarije als in andere landen van Europa ondervinden consumenten dit fenomeen van stijgende voedselprijzen. Degenen die het niet ondervinden zijn landbouwers en vooral kleine boeren. Hoe is dat mogelijk? Waar gaat het geld naartoe? Dit raadsel, dit geheim wordt onder andere opgelost bij punt d) van de voortreffelijke ontwerpresolutie die door de Fractie De Groenen/Vrije Europese Alliantie is ingediend, maar de hele ontwerpresolutie is voortreffelijk en ik wil de Groenen ermee feliciteren. Ze geeft ook gedetailleerde antwoorden en oplossingen. Punt d) vestigt de aandacht op het fenomeen speculatie. Het stelt dat de speculatie van puur financiële instellingen, dat wil zeggen de speculatie met financieel kapitaal op de goederenmarkt, is toegenomen, waardoor kunstmatige inflatie van goederenprijzen wordt veroorzaakt. We hebben dus een deel van het antwoord. Het geld gaat naar de speculanten en de dikwijls mateloos op winst beluste afnemers en handelaren.</p>
      <p sl="hu">Wat zouden de Hongaarse mensen trots zijn als het Hongaarse voorzitterschap prioriteit zou geven aan een oplossing voor deze kwestie, voor het speculeren met voedsel. Mijn vraag aan de hier aanwezige vertegenwoordiger van het Hongaarse voorzitterschap is of we hierop mogen rekenen, en ik wil de heer Cioloş, landbouwcommissaris van de Europese Unie, vragen aan wat voor oplossing hij denkt met betrekking tot het speculeren met voedsel.</p>
    </intervention>
    <intervention id="3-421-000" speaker_id="28112" name="Gay Mitchell" is_mep="True" mode="spoken">
      <p sl="en">Mevrouw de Voorzitter, in ontwikkelde landen geeft een gemiddeld huishouden tussen de 10 en 20 procent van het beschikbare inkomen uit aan voedingsmiddelen. In ontwikkelingslanden ligt dat percentage meestal veel hoger – tot 80 procent. Die cijfers geven aan hoe moeilijk deze landen het in de huidige omstandigheden hebben. We moeten iets ondernemen en steun blijven bieden tot deze landen op eigen benen kunnen staan.</p>
      <p sl="en">In december 2008 heeft dit Parlement met een overweldigende meerderheid voor mijn verslag gestemd over een faciliteit van 1 miljard euro om financiële hulp te bieden aan ontwikkelingslanden, gelet op de sterk stijgende voedselprijzen op dat moment. Die faciliteit was bedoeld om een reactie te kunnen formuleren op die sterk stijgende prijzen, toen vooral – maar niet uitsluitend – het gevolg van droogtes in graanproducerende landen en hoge olieprijzen. De toestand is nog steeds heel instabiel, en dat heeft consequenties voor alle producenten en consumenten, zowel in de EU als in de ontwikkelingslanden.</p>
      <p sl="en">We moeten leren hoe we kunnen samenwerken met landen als Thailand. Thailand is in de eigen regio een belangrijke voedselproducent, maar toen buurlanden als Birma en Vietnam in de problemen kwamen en bijna geen voedsel meer hadden, hebben wij het aanbod van Thailand om met ons samen te werken en als onze agent in de regio op te treden afgewezen. We moeten leren hoe we met een dergelijk aanbod moeten omgaan. We moeten ervoor zorgen dat de toestand in Noord-Afrika snel stabiliseert. We moeten er ook voor zorgen dat hulp terechtkomt in regio’s die door onvoorziene natuurrampen worden getroffen, zoals Haïti en Pakistan. We moeten de reserves voor noodhulp blijven mobiliseren, zodat de EU snel kan reageren op de specifieke behoeften die uit zulke situaties kunnen voortvloeien.</p>
    </intervention>
    <intervention id="3-422-000" speaker_id="28137" name="Kader Arif" is_mep="True" mode="spoken">
      <p sl="fr">Mevrouw de Voorzitter, dames en heren, om te beginnen betreur ik het dat er een crisis in Europa voor nodig was om te komen tot het debat dat we vandaag voeren en de ontwerpresolutie waarover we morgen zullen stemmen.</p>
      <p sl="fr">Vorig jaar nog, toen de ontwikkelingslanden in opstand kwamen bij wat de ‘voedselrellen’ werden genoemd, heeft Europa slechts noodmaatregelen genomen, dat wil zeggen het sturen van zaaigoed en meststoffen, alsof het probleem conjunctureel is, terwijl we al geruime tijd wijzen op structurele problemen. We hebben een gemeenschappelijk landbouwbeleid (GLB) dat doeltreffende reguleringsinstrumenten ontbeert omdat de liberale meerderheid nog altijd van mening is dat niets de marktwerking mag belemmeren. Er is sprake van grootschalige, economisch destabiliserende en moreel onaanvaardbare speculatie met landbouwproducten, ontwikkelingslanden die met handen en voeten gebonden zijn aan voor de export bestemde monoculturen, en een Europa dat hen in de steek laat en slechts 4 procent van zijn ontwikkelingshulp toekent aan de landbouwsector.</p>
      <p sl="fr">Met deze resolutie erkent het Parlement als geheel eindelijk dat het recht op voedsel een fundamenteel mensenrecht is, dat het niet aanvaardbaar is dat de honger van sommigen wordt uitgebuit ten bate van anderen, dat regulering onontbeerlijk is om prijsstabiliteit te garanderen, en dat handelsakkoorden kleine landbouwbedrijven en het recht op voedsel in stand moeten houden.</p>
      <p sl="fr">Het Parlement geeft vandaag een duidelijke boodschap af. Het is nu aan de Commissie en de Raad om deze te vertalen in de praktijk.</p>
    </intervention>
    <intervention id="3-423-000" speaker_id="4556" name="Nirj Deva" is_mep="True" mode="spoken">
      <p sl="en">Tegen de tijd dat ik weer ga zitten zijn er zestien mensen van honger omgekomen. Dat is ongeveer net zoveel als er in dat deel van dit Parlement zitten. Er sterven op de hele wereld elke dag 36 000 mensen van de honger – eenvoudigweg omdat ze niet genoeg te eten hebben.</p>
      <p sl="en">De Europese Unie was wat voedsel betreft tot voor kort zelfvoorzienend. Nu importeren we voedsel. We nemen zo eigenlijk eten weg uit de monden van de armsten. Mij is verteld dat de EU uit de rest van de wereld een hoeveelheid voedsel importeert waarvoor je 35 miljoen hectare landbouwgrond moet bebouwen. We zouden eigenlijk zelfvoorzienend moeten zijn in dit opzicht, en we zouden de ontwikkelingslanden moeten helpen zelfvoorzienend te worden.</p>
      <p sl="en">Er is voor dit alles een oplossing. In de jaren zestig van de vorige eeuw heeft er in India onder leiding van professor Borlaug een groene revolutie plaatsgevonden. Mensen zeiden destijds dat India van honger zou omkomen. Maar dat is niet gebeurd. Brazilië is nu zelfvoorzienend op voedselgebied. En wij kunnen dat ook zijn – als we dat willen.</p>
    </intervention>
    <intervention id="3-424-000" speaker_id="96706" name="João Ferreira" is_mep="True" mode="spoken">
      <p sl="pt">Mevrouw de Voorzitter, drie jaar na de crisis van 2008 staat de wereld opnieuw aan de rand van een voedselcrisis. Om deze te voorkomen, moeten we naar de oorzaken kijken en deze aanpakken.</p>
      <p sl="pt">We moeten kijken naar het landbouwbeleid en het handelsbeleid, die kleine en middelgrote landbouwbedrijven te gronde richten, vormen van intensieve landbouw voor de export stimuleren en op die manier de voedselzekerheid en -soevereiniteit in gevaar brengen, zoals het gemeenschappelijk landbouwbeleid (GLB) doet. We moeten kijken naar de stijgende trend van de olieprijzen en naar de grote afhankelijkheid van de landbouwsector van deze grondstof; die afhankelijkheid moet verminderd worden. We moeten kijken naar de enorme macht van de multinationale agro-industrie, die het monopolie heeft op essentiële productiefactoren, naar het toenemende gebruik van vruchtbare grond voor andere doeleinden dan voedselproductie, naar de onteigening van grond van lokale gemeenschappen die daarvan leven en erop werken.</p>
      <p sl="pt">En vooral moeten we kijken naar het irrationele, onmenselijke systeem dat speculatie met voedingsmiddelen toelaat. We moeten voorgoed breken met de financiële instrumenten die bijdragen aan speculatie. En de EU moet dit onderschrijven, anders is ze medeverantwoordelijk – zoals ze ook nu al is – voor de gevolgen.</p>
    </intervention>
    <intervention id="3-425-000" speaker_id="96772" name="Peter Jahr" is_mep="True" mode="spoken">
      <p sl="de">Mevrouw de Voorzitter, commissaris, dames en heren, bijna niets is zo alledaags en vanzelfsprekend als eten en drinken. Maar wat voor ons zo vanzelf spreekt, stelt veel mensen voor een geduchte, bijna bovenmenselijke uitdaging. De prijzen voor levensmiddelen zijn sterk gestegen, waardoor de situatie voor velen nog nijpender geworden is.</p>
      <p sl="de">Om de verschillende oorzaken van de prijsstijgingen aan te pakken is een pakket van maatregelen nodig. Dan hebben we het net zo goed over het verhinderen van prijsspeculatie als over het aanleggen van voorraden. Daarbij dient ook naar de dominante marktpositie van sommige levensmiddelenconcerns en winkelketens gekeken te worden. Verder verdienen de ontwikkelingslanden meer steun van onze kant bij het opzetten van een eigen landbouw. Alleen zo lukt het ons de allerarmsten te voeden en verbetering in hun economische situatie te brengen.</p>
      <p sl="de">Laat ik over één ding duidelijk zijn: behoorlijke prijzen voor agrarische grondstoffen zijn niet het probleem, maar vormen integendeel de oplossing van het probleem. Behoorlijke prijzen voor agrarische grondstoffen, waaronder ik prijzen versta die vrij van speculatie zijn, acht ik een cruciale voorwaarde voor de totstandkoming van een eigen landbouw in de ontwikkelingslanden.</p>
      <p sl="de">Voldoende voeding is een mensenrecht, honger een misdaad tegen de menselijkheid en daarom hoort het doel van het Europese landbouwbeleid, zowel in de Europese Unie zelf als overal daarbuiten, te zijn om de bevolking van hoogwaardige en betaalbare levensmiddelen te voorzien.</p>
    </intervention>
    <intervention id="3-426-000" speaker_id="28132" name="Richard Ashworth" is_mep="True" mode="spoken">
      <p sl="en">Mevrouw de Voorzitter, de voedselprijzen zijn de afgelopen dertig jaar stabiel en laag geweest. Nu waarschuwt de Voedsel- en Landbouworganisatie van de VN ervoor dat stijgende energiekosten, een groeiende wereldbevolking, hogere welvaart en klimaatverandering het wereldwijde voedselsysteem en de kosten van voedsel onder enorme druk zullen zetten.</p>
      <p sl="en">Dat zal voor de Europese regeringen twee belangrijke gevolgen hebben. Om te beginnen zullen de stijgende kosten van energie en voeding de allerarmste gezinnen het hardste treffen. Bovendien zullen de stijgende voedselprijzen de inflatie aanwakkeren – juist nu Europa voor het herstel van de economie behoefte heeft aan een periode van stabiele prijzen. Op de korte termijn zal het heel verleidelijk zijn om goedkoper voedsel te importeren dan wel van de voedsel- en landbouwindustrie te verwachten dat ze de extra kosten zal weten te dragen.</p>
      <p sl="en">Dat zijn geen van beide goede oplossingen. Als we te afhankelijk worden van ingevoerd voedsel zullen consumenten in zeer sterke mate worden blootgesteld aan prijsschommelingen; als we de druk op de landbouwers teveel opvoeren – en die sector heeft al te maken met sterk stijgende kosten en steeds geringere marges – kunnen we de productiecapaciteit in gevaar brengen.</p>
      <p sl="en">We moeten daarom in het gemeenschappelijk landbouwbeleid investeren. Technologie is daarbij de sleutel: dit is het moment om die weg in te slaan.</p>
    </intervention>
    <intervention id="3-427-000" speaker_id="96755" name="Sergio Paolo Francesco Silvestris" is_mep="True" mode="spoken">
      <p sl="it">Mevrouw de Voorzitter, commissaris, dames en heren, de stijging van de voedselprijzen vraagt om twee soorten reacties. De eerste betreft de noodzaak van actieplannen voor de middellange en de lange termijn. In die zin moeten de antwoorden komen van het nieuwe gemeenschappelijke landbouwbeleid, dat voedselzekerheid moet waarborgen voor de Europese burgers, consumenten voedingsmiddelen moet bieden tegen redelijke prijzen en het inkomen van boeren moet beschermen. Met het nieuwe GLB moeten wij uit hoofde van de eerste pijler veel steun geven aan de inkomens van boeren, wat we nu ook doen, en maatregelen steunen voor plattelandsontwikkeling door meer te investeren in landbouw en voedselzekerheid.</p>
      <p sl="it">De tweede reactie vloeit voort uit het belang om noodmaatregelen te nemen ter bescherming van de zwakste schakel in de keten, want als de voedselprijzen fluctueren, zijn de gevolgen nogal vreemd: wanneer de prijzen stijgen, hebben producenten en boeren daar geen enkel profijt van, maar wanneer de prijzen dalen, zien producenten hun winsten en hun toch al lage inkomen dalen. Er zijn dus duidelijk problemen in de aanvoerketen en bovendien is er een gebrek aan transparantie.</p>
      <p sl="it">Mijnheer de commissaris, deze ernstige problemen in de aanvoerketen vertalen zich bijvoorbeeld in misbruik van dominante koopkracht, oneerlijke contractuele praktijken, met inbegrip van te late betalingen, eenzijdige aanpassingen van overeenkomsten, vooruitbetalingen voor toegang tot onderhandelingen en een ongelijke verdeling van de winstmarges in de voedselketen.</p>
      <p sl="it">De Commissie moet maatregelen voorstellen …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-428-000" speaker_id="96891" name="Paolo De Castro" is_mep="True" mode="spoken">
      <p sl="it">Mevrouw de Voorzitter, commissaris, dames en heren, sociale spanningen, zoals recentelijk in Noord-Afrika, worden bijna altijd veroorzaakt door stijgende voedselprijzen. De recordprijsstijgingen van graan, suiker en plantaardige oliën zijn een duidelijk teken van de groeiende mondiale onbalans tussen vraag en aanbod.</p>
      <p sl="it">Een nog verdere stijging van de prijzen, die helaas mogelijk is, zou vooral dramatische gevolgen hebben voor die delen van de wereld waar de voedseluitgaven meer dan 40 procent van het inkomen per hoofd van de bevolking bedragen. In een mondiale economie waarbij men steeds meer van elkaar afhankelijk is, vormt dit tevens een reëel gevaar voor spanningen in de hele wereld. De Europese Unie dient zich er dan ook terdege van bewust te zijn dat landbouwbeleid, in het geval van de EU het gemeenschappelijk landbouwbeleid en in het geval van de Verenigde Staten de zogenoemde farm bill , een buitengewoon belangrijke en strategische rol speelt in de wereld en veel verder reikt dan de terechte bescherming van de inkomens van boeren.</p>
      <p sl="it">Mevrouw de Voorzitter, we hebben een nieuw mondiaal voedselbeleid nodig, waarin de verschillende beleidsmaatregelen op het vlak van landbouw op internationaal niveau worden gecoördineerd. Persoonlijk hoop ik dat de volgende G20 de gelegenheid kan bieden om dit pad daadwerkelijk te betreden.</p>
    </intervention>
    <intervention id="3-429-000" speaker_id="4546" name="Struan Stevenson" is_mep="True" mode="spoken">
      <p sl="en">Mevrouw de Voorzitter, de voortdurend stijgende olieprijzen en de als gevolg daarvan toenemende kunstmestprijzen, plus de periodieke stijgingen van de prijzen voor tarwe, maïs en andere granen, leiden tot een crisis in onze landbouwsector en de landbouw in de rest van de wereld.</p>
      <p sl="en">We mogen niet vergeten dat de opstand in Tunesië, die in het gehele Midden-Oosten een domino-effect teweeg heeft gebracht, is begonnen met de zelfverbranding van een arme voedselverkoper die op straat zijn waren aan de man bracht.</p>
      <p sl="en">Europese boeren kunnen een positieve bijdrage leveren aan het oplossen van deze crisis als we hun de juiste instrumenten verschaffen. Het wordt tijd dat we de mogelijkheden van de biotechnologie gebruiken om in de groeiende vraag naar voedingsproducten van goede kwaliteit te voorzien.</p>
      <p sl="en">Er wordt op de gehele wereld door meer dan 13 miljoen boeren zeker 125 miljoen hectare grond bebouwd met GG-gewassen, en toch wordt de biotechnologie in deze resolutie niet één keer genoemd!</p>
      <p sl="en">Word wakker, Europa, en wrijf je ogen uit – voordat er in onze straten voedselrellen uitbreken.</p>
    </intervention>
    <intervention id="3-430-000" speaker_id="28572" name="Georgios Papastamkos" is_mep="True" mode="spoken">
      <p sl="el">Mevrouw de Voorzitter, er zijn talrijke oorzaken voor de toegenomen instabiliteit van de voedselprijzen: extreme weersomstandigheden, beperkte natuurlijke reserves en energiebronnen, en de toename van de wereldbevolking. Twee andere oorzaken verdienen ook aandacht: de concentraties, ik bedoel de oligopolies van de multinationals in de distributieketen van levensmiddelen, en de gebrekkige transparantie en speculatie op de goederenmarkten.</p>
      <p sl="el">De beurzen voor termijntransacties met basisgoederen zijn door de ontwrichting van de financiële markten veranderd van instrumenten voor risicobeheersing in instrumenten voor speculatieve transacties. De belangrijkste van deze beurzen bevinden zich buiten Europa.</p>
      <p sl="el">Na de financiële crisis hebben vele hedgefondsen zich op beurzen voor landbouwproducten gericht om hun verliezen te compenseren; hier is de financiële reserve een vijftienvoud van de feitelijke agrarische voorraden. Er is daarom een institutioneel kader nodig dat investeren in agrarische derivatenmarkten beperkt tot hen die direct betrokken zijn bij de levensmiddelensector.</p>
      <p sl="el">Ik begroet de initiatieven die door het Franse voorzitterschap van de G20 worden genomen en ik ben er vast van overtuigd dat de instandhouding van een sterke Europese landbouwsector om een onafhankelijke voedselvoorziening te garanderen, staat of valt met een rechtvaardig inkomen voor de boeren en met effectievere maatregelen om de markt in het kader van het nieuwe GLB te reguleren.</p>
    </intervention>
    <intervention id="3-431-000" speaker_id="4532" name="Michael Cashman" is_mep="True" mode="spoken">
      <p sl="en">Mevrouw de Voorzitter, ik wil voorop stellen dat ik nu als spreekbuis voor de mensen in de ontwikkelingslanden het woord voer – ik zal hier dus niet ons gemeenschappelijk landbouwbeleid verdedigen.</p>
      <p sl="en">Volgens de Wereldbank zijn 44 miljoen mensen als gevolg van de stijgende voedselprijzen afgegleden naar extreme armoede. Een hele wirwar van factoren heeft tot deze situatie geleid – het verdwijnen van kleine bedrijven, ontbossing, woestijnvorming, onvoldoende toegang tot water en klimaatverandering.</p>
      <p sl="en">We moeten daarom een holistische aanpak volgen om mensen aan te moedigen te voorzien in hun eigen ontwikkelingsbehoeften en op lokaal niveau een veilige voedselvoorziening te garanderen. We moeten het gemeenschappelijk landbouwbeleid en het gemeenschappelijk visserijbeleid hervormen en ervoor zorgen dat de in dit kader genomen maatregelen geen directe of indirecte negatieve gevolgen meer teweegbrengen, noch in de ontwikkelde, noch in de ontwikkelingslanden.</p>
      <p sl="en">We moeten lokaal landeigenaarschap bevorderen en een einde maken aan de obscene praktijk waarbij grond wordt opgekocht door buitenlandse investeringsmaatschappijen en andere ondernemingen om uitsluitend voor eigen doeleinden te worden gebruikt. Voor dit soort praktijken bestaat eenvoudigweg geen excuus.</p>
    </intervention>
    <intervention id="3-432-000" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mevrouw de Voorzitter, niet alleen de consumenten maar ook de boeren hebben het volste recht om aan ons te vragen wat er aan de hand is. Waarom is de situatie op de voedselmarkt zoals ze is? De boeren weten hoeveel ze verdienen, voor welke prijs ze hun producten verkopen en hoeveel zij en andere consumenten voor voedingsmiddelen betalen. Wat kunnen wij vandaag tegen hen zeggen? Laten we terugdenken aan de situatie op de voedselmarkt in 2008. Hebben we daar lering uit getrokken? Mijn antwoord op die vraag is: nee.</p>
      <p sl="pl">We zijn nog steeds bezig de productie te beperken. Erger nog, we betalen voor de vermindering van de productie terwijl we voorheen betaalden voor de toename ervan. In deze zaal zijn ook andere geluiden te horen geweest over de landbouw. Die collega's moesten vandaag maar eens hier komen en luisteren. Dan zouden ze misschien iets van voedselzekerheid gaan begrijpen.</p>
      <p sl="pl">Ook in het lopende debat over de toekomst van het gemeenschappelijk landbouwbeleid na 2013 wil iedereen de uitgaven voor het GLB terugschroeven. De huidige situatie, deze crisis, waarschuwt ons voor een rampzalig politiek besluit. We hebben een kans om onze vergissingen recht te zetten. We hebben het over stabiliteit. We vragen waarom we geen voorraden hebben, maar we stellen beperkingen aan de tendensen op de landbouwmarkten. Waar moeten die voorraden vandaan komen? Wie gaat ervoor betalen?</p>
      <p sl="pl">Mijnheer de commissaris, deze situatie, deze crisis geeft u buitengewoon sterke argumenten. Dames en heren afgevaardigden hier aanwezig, we moeten de anderen overtuigen van de ernst van de situatie en van de verantwoordelijkheid van dit Huis voor de toekomst van het GLB en voor het voeden van onze samenleving. Het probleem van de voedselzekerheid is een wereldwijd probleem aan het worden. Het is een goede zaak dat …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-433-000" speaker_id="33989" name="Daciana Octavia Sârbu" is_mep="True" mode="spoken">
      <p sl="ro">Mevrouw de Voorzitter, de meest kwetsbare bevolkingsgroepen worden het zwaarst getroffen door de stijgende voedselprijzen. Het aantal ondervoede mensen in de wereld is in 2010 opgelopen tot 925 miljoen en binnen deze context moet het realiseren van voedselveiligheid een prioriteit worden voor de Europese Unie. Extreme natuurverschijnselen zijn niet de enige oorzaak van de stijging van voedselprijzen, ook de volatiliteit op de markten en van de subsidies voor de productie van biogas spelen een rol.</p>
      <p sl="ro">Ik roep de Commissie op om instrumenten in te stellen ter bestrijding van de prijsvolatiliteit en overmatige speculatie die de wereldwijde voedselcrisis verergeren. Ook wil ik benadrukken dat de stijging van voedselprijzen in de meeste gevallen niet resulteert in een verhoging van het inkomen van de boeren. Integendeel, door de slechte werking van de toeleveringsketen is de vergoeding die boeren ontvangen verre van eerlijk. Ik ben van mening dat het probleem van de stijgende prijzen de argumenten tegen de instandhouding van een sterk gemeenschappelijk landbouwbeleid onderuit haalt.</p>
    </intervention>
    <intervention id="3-434-000" speaker_id="96787" name="Herbert Dorfmann" is_mep="True" mode="spoken">
      <p sl="de">Mevrouw de Voorzitter, een paar dagen geleden stond er op de voorpagina van een van de grootste dagbladen in Duitsland een cartoon van een broodje dat geheel omgeven was door prikkeldraad. Het bijbehorende artikel ging over de strijd om het dagelijks brood. Ik denk inderdaad dat er de komende decennia nauwelijks een vraagstuk is dat ons meer bezig zal houden dan dat van de beschikbaarheid van levensmiddelen. Daarom is het goed dat we het er nu over hebben, want de oorzaak – een stijgende vraag – zal blijven bestaan en dus zullen de prijzen verder stijgen. Voortaan moet de politiek een en ander in goede banen leiden. We moeten ons de vraag stellen hoe we levensmiddelen kunnen produceren en die algemeen beschikbaar kunnen maken. Commissaris, het voorstel om in het kader van het GLB via een screening nog meer gronden braak te leggen is een stap in de verkeerde richting. We moeten de aanwezige landbouwgronden productief benutten.</p>
      <p sl="de">We mogen de hele zaak echter ook niet te negatief beoordelen. Jarenlang hebben we ons er over beklaagd dat de levensmiddelenprijzen te laag waren. Je kunt je inderdaad afvragen of 100 euro voor een ton tarwe wel een juiste prijs is – waarschijnlijk niet. Als we ons er rekenschap van geven welk aandeel de grondstoffen nog hebben in de prijs van het eindproduct, bijvoorbeeld brood, lijkt het mij dat niet alleen de gestegen grondstoffenprijzen verantwoordelijk zijn voor de prijsstijgingen bij levensmiddelen, maar heel wat andere factoren ook. In zoverre biedt deze situatie de landbouw ook de gelegenheid haar positie te versterken.</p>
    </intervention>
    <intervention id="3-435-000" speaker_id="93624" name="Ulrike Rodust" is_mep="True" mode="spoken">
      <p sl="de">Mevrouw de Voorzitter, de levensmiddelenprijzen hebben een nieuwe recordhoogte bereikt. De prijsschommelingen zijn door diverse oorzaken de laatste jaren groter geworden. Er is dan ook alle reden voor grote bezorgdheid. De klimaatverandering veroorzaakt extreme weersomstandigheden, waardoor in een aantal landen de gehele oogst verloren is gegaan. Daar komt een toenemende speculatie met levensmiddelen bij, waarvan het gevaar nauwelijks te overschatten valt, zo blijkt wel uit de financiële crisis. Bovendien concurreren de voedselvoorziening voor de armen en de autobrandstof voor de rijken steeds vaker met elkaar.</p>
      <p sl="de">We moeten oplossingen bedenken, zodat boeren voldoende gestimuleerd worden om levensmiddelen te produceren en alleen gronden die niet voor de voedselproductie gebruikt worden beschikbaar komen voor de productie van zaken als biobrandstof.</p>
      <p sl="de">Voor mij als sociaaldemocraat is het van belang dat alle mensen gezonde voedingsmiddelen kunnen kopen tegen een behoorlijke prijs en dat de boeren aan hun werk een behoorlijk inkomen overhouden.</p>
    </intervention>
    <intervention id="3-436-000" speaker_id="23784" name="Janusz Wojciechowski" is_mep="True" mode="spoken">
      <p sl="pl">Mevrouw de Voorzitter, laten we maar ronduit zeggen dat er krachtige handelslobby's actief zijn in de Europese Unie, die belang hebben bij een verzwakking van de Europese landbouw zodat ze meer kunnen verdienen aan de import van voedsel uit de rest van de wereld. We hebben in dit Parlement al dikwijls horen zeggen dat de markten opengesteld moeten worden om het duurder worden van voedsel tegen te gaan. We hebben een hervorming van de suikermarkt achter de rug, waarbij we de markten hebben opengesteld, de suikerproductie in Europa hebben beperkt en de exportsubsidies hebben afgeschaft. En wat is het resultaat? De suikerprijzen daalden niet, ze stegen juist. Laat dit een les voor ons zijn. Dit is niet de goede weg. Ik ben het met de heer Smith eens dat de markt hier niet het antwoord is. We mogen echt niet zwichten voor de handelslobby's. We moeten kijken hoe we redelijke voedselprijzen kunnen garanderen door onze landbouw, het productiepotentieel daarvan en onze voedselzekerheid beter te beschermen. Alleen dan krijgen we redelijke prijzen.</p>
    </intervention>
    <intervention id="3-437-000" speaker_id="96816" name="Giovanni La Via" is_mep="True" mode="spoken">
      <p sl="it">Mevrouw de Voorzitter, commissaris, dames en heren, ik deel volledig de zorgen die over de stijgende voedselprijzen zijn geuit. Ik kan ook niet anders, aangezien dit een kwestie is die de Europese burgers, en met name de minderbedeelden, direct raakt. Deze stijgingen hebben tot gevolg dat we niet meer aan de eerste levensbehoeften van de bevolking van alle ontwikkelingslanden kunnen voldoen. De ontwikkelde landen, waaronder de landen van Europa, mogen niet onverschillig blijven tegenover deze situatie.</p>
      <p sl="it">Het nieuwe gemeenschappelijke landbouwbeleid dient dan ook instrumenten te bevatten waarmee wij de volatiliteit van de prijzen kunnen terugdringen, de speculatie met landbouwgrondstoffen kunnen beperken en binnen de EU een passend productieniveau kunnen waarborgen. Ik wil dan ook benadrukken dat we geen grond braak kunnen laten liggen in tijden waarin de wereldbevolking groeit en het aanbod van voedingsmiddelen dus moet worden vergroot.</p>
    </intervention>
    <intervention id="3-438-000" speaker_id="29579" name="Marc Tarabella" is_mep="True" mode="spoken">
      <p sl="fr">Mevrouw de Voorzitter, commissaris, minister, ik wil graag een cijfer, een constatering en drie mogelijke maatregelen aan u voorleggen. Het cijfer is dat telkens wanneer de wereldvoedselprijzen met 1 procent stijgen, 16 miljoen mensen méér in extreme armoede worden gedompeld. De constatering is dat prijsschommelingen onmogelijk te voorkomen zijn, met name op de landbouwmarkten, maar dat extreme prijsschommelingen niet onvermijdelijk zijn en kunnen worden bestreden, hoe moeilijk dit ook kan zijn.</p>
      <p sl="fr">De drie mogelijke maatregelen zijn al eerder genoemd: ten eerste het geven van voorrang in het ontwikkelingsbeleid aan duurzame landbouw en regionale voedselmarkten; ten tweede overheidsregulering, onder meer door het aanleggen en beheren van voorraden; ten derde een algemeen verbod op speculatie met basislevensmiddelen.</p>
      <p sl="fr">Europa moet voorop gaan in de strijd, met name op het niveau van de G20. Wat ik heb gehoord van János Martonyi, commissaris Cioloş en elders van commissaris Barnier, is positief. President Sarkozy is overigens heel duidelijk geweest en wij hebben goede hoop dat het Franse voorzitterschap op dit gebied als aanjager zal fungeren op het niveau van de G20.</p>
    </intervention>
    <intervention id="3-439-000" speaker_id="96875" name="Britta Reimers" is_mep="True" mode="spoken">
      <p sl="de">Mevrouw de Voorzitter, prijsschommelingen vormen een belangrijk marktmechanisme, waarvan prikkels voor koop en verkoop van goederen uitgaan. Termijnmarkten spelen voor ons agrariërs een belangrijke rol bij koop en verkoop van oogsten, want door een vroegtijdige vastlegging van prijs en kwantiteit bieden zij een aanzienlijke zekerheid in de planning.</p>
      <p sl="de">De stijgende levensmiddelenprijzen vormen, anders dan in onze welgestelde industrielanden, vooral in de armere delen van de wereld een probleem – in gebieden waar de bevolking een groot deel van het inkomen aan voedingsmiddelen uit moet geven.</p>
      <p sl="de">We moeten niet proberen om bij elke prijsfluctuatie met nieuwe marktingrepen natuurlijke schommelingen te bestrijden. Maar zonder internationaal geaccepteerde kaderwetten voor de financiële markten valt er aan een regulering van de grondstoffenmarkten niet eens te denken, want als er te veel geld op de financiële markt is, zoekt dat een geschikte tegenwaarde en grondstoffen staan op dit moment hoog aangeschreven. En dus mag het geen verwondering wekken dat ook landbouwgrondstoffen momenteel een begeerd handelsobject zijn.</p>
    </intervention>
    <intervention id="3-440-000" speaker_id="96654" name="Jaroslav Paška" is_mep="True" mode="spoken">
      <p sl="sk">De voedselcrisis als gevolg van de ongewoon geringe oogst van vorig jaar heeft ons weer met de neus op het feit gedrukt dat ons landbouw- en voedselbeleid sterk voor verbetering vatbaar is. Ja, inderdaad, de huidige hoge voedselprijzen kunnen we deels toeschrijven aan de slechte oogst. Want als er ergens weinig van is, gaat de prijs daarvan logischerwijze omhoog.</p>
      <p sl="sk">Het probleem is echter, mijnheer de commissaris, dat het tekort aan landbouwproducten in Europa voor het overgrote deel valt toe te schrijven aan het ontoereikende landbouwbeleid van de Europese Commissie, die met haar subsidiebeleid al jarenlang de nieuwe lidstaten en hun boeren discrimineert. U hoeft toch niet verbaasd te staan kijken, mijnheer de commissaris, wanneer boeren hun land domweg niet inzaaien en zelfs hun hele bedrijf opdoeken als ze nog niet eens de productiekosten krijgen voor hun producten. Zij wachten rustig af tot hongerige en terecht boze burgers hun woede tegen de ambtenaren in Brussel richten, tegen de ambtenaren die jaar in jaar uit geen vinger hebben uitgestoken om de algemene, wijd en zijd bekende problemen in de landbouw aan te pakken.</p>
      <p sl="sk">Weet u, mijnheer de commissaris, in de nieuwe lidstaten heeft het gebrek aan landbouwproducten helemaal niets te maken met de slechte oogst, maar alles met het feit dat het door uw subsidie- en prijsbeleid voor onze boeren geen zin heeft om te produceren. Maar zij wachten rustig af. U kunt ervan op aan dat wanneer zij dezelfde subsidies krijgen als hun collega's in Frankrijk, zij hun land meteen inzaaien.</p>
    </intervention>
    <intervention id="3-441-000" speaker_id="97016" name="Angelika Werthmann" is_mep="True" mode="spoken">
      <p sl="de">Mevrouw de Voorzitter, de toevoer van goederen voor dagelijks verbruik en vooral van landbouwgrondstoffen mag niet prijsgegeven worden aan het streven van speculanten naar winstmaximalisatie op de korte termijn. De richtlijnen die de Commissie in de nieuwe grondstoffenstrategie in het vooruitzicht stelt om transparantie en stabiliteit op de grondstoffenmarkten te waarborgen komen dan ook gelegen. In het licht van voorspellingen dat de voedselproductie tussen nu en 2050 met 70 procent verhoogd zal moeten worden om aan de dan ontstane vraag te voldoen, is bijzondere aandacht voor de derde pijler –recycling en verhoogd grondstoffenrendement – vereist. Hiervoor moeten dan ook snel voorstellen gedaan worden.</p>
      <p sl="de">Op het terrein van de grondstoffendiplomatie verwacht ik van de EU dat zij aan de ontwikkelingslanden de vakkennis voor een duurzame en milieuvriendelijke grondstoffenwinning ter beschikking stelt.</p>
    </intervention>
    <intervention id="3-442-000" speaker_id="photo_generic" name="Dacian Cioloş" is_mep="True" mode="spoken">
      <p sl="fr">lid van de Commissie. – Mevrouw de Voorzitter, dames en heren, er is intensief van gedachten gewisseld over een onderwerp dat ons duidelijk zorgen baart en waarover we ons buigen wanneer de situatie het vereist. Het heeft echter voortdurend de aandacht van de Commissie en de Europese instellingen omdat we het geluk hebben te beschikken over een gemeenschappelijk landbouwbeleid dat weliswaar aanpassing behoeft maar dat ons een belangrijk instrument in handen geeft om deze kwesties het hoofd te kunnen bieden.</p>
      <p sl="fr">Ik denk echter dat dit debat ons ook heeft laten zien dat onze stabiliteit inmiddels meer en meer afhangt van internationale evenwichten en mondiale stabiliteit. Dit moeten we zelfs in ogenschouw nemen wanneer we praten over ons gemeenschappelijk landbouwbeleid.</p>
      <p sl="fr">Het is denk ik ook duidelijk dat de stijging van de voedselprijzen een zorgwekkende trend is die, afgezien van de volatiliteit en de aanzienlijke prijsverschillen, het probleem dat we moeten oplossen nog ernstiger maakt.</p>
      <p sl="fr">Het is duidelijk dat we, om meer te produceren op de markt, moeten investeren in de landbouw. Maar willen boeren kunnen investeren, dan hebben ze bovenal stabiele inkomens nodig om deze stap te durven zetten.</p>
      <p sl="fr">Daarom moet ons gemeenschappelijk landbouwbeleid op korte en middellange termijn hierop afgestemd worden. Het moet een minimum aan stabiliteit en investeringen aanmoedigen, zodat onze boeren kunnen produceren en zo onze markten kunnen bevoorraden.</p>
      <p sl="fr">Uit dit debat komt eveneens naar voren dat we ervoor moeten zorgen dat ons gemeenschappelijk landbouwbeleid en het landbouwbeleid van de ontwikkelde landen ook gelijke tred houden met de ontwikkeling van de landbouw in de zuidelijke landen en dat onze ontwikkelingssamenwerking met de zuidelijke landen in overeenstemming is met het gemeenschappelijk landbouwbeleid.</p>
      <p sl="fr">Ons gemeenschappelijk landbouwbeleid moet garant staan voor een duurzame ontwikkeling van de landbouw, maar wellicht moeten we ook de instrumenten herzien waarover we beschikken om deze extreme marktsituaties het hoofd te bieden, waarbij we toch de markt zijn rol laten vervullen, zonder evenwel de instrumenten uit handen te geven die we nodig hebben om op te treden en te voorkomen dat we verrast worden door crisissituaties. Op dit punt is er in het gemeenschappelijk landbouwbeleid van de komende maanden en jaren nog wat werk aan de winkel.</p>
      <p sl="fr">Het vraagstuk van de speculatie, en dus van volatiliteit, is een kwestie die we aan de orde moeten stellen, en ik bedoel dat niet eufemistisch. De Commissie heeft reeds voorstellen ingediend die ze ten uitvoer gaat leggen om deze situatie het hoofd te bieden. Op dit punt praten we dan ook niet alleen over wat we voor ogen hebben, maar ook over wat we concreet gaan doen.</p>
      <p sl="fr">We moeten ons tevens buigen over de rol die de Europese Unie bij de voedselproblematiek moet spelen op het wereldtoneel. Dit vraagstuk kunnen we niet stabiliseren binnen de Europese Unie als het op internationaal niveau niet stabiel is.</p>
      <p sl="fr">Wellicht moeten we ook opnieuw kijken naar ons aandeel in het landbouwbeleid en in het ontwikkelingsbeleid en naar de wijze waarop we het voedselvraagstuk benaderen via verschillende beleidslijnen: handelsbeleid, ontwikkelingsbeleid en financieel beleid. Wellicht hebben we ook hier behoefte aan gecoördineerd optreden.</p>
      <p sl="fr">Ik heb ook nota genomen van de noodzaak om op korte termijn actie te ondernemen voor bepaalde sectoren, en ik denk met name aan de veehouderijsector die, zoveel is duidelijk, een moeilijke periode doormaakt vanwege grote druk van alle kanten, lage prijzen voor de producent, die geen profijt heeft van prijsstijgingen, en hoge prijzen van productiemiddelen. Waarvan akte.</p>
      <p sl="fr">Ik heb daarnaast nota genomen van de diverse voorstellen en suggesties die u naar voren hebt gebracht. Wat bijvoorbeeld het in evenwicht brengen van de steun voor landbouw en veeteelt betreft, hebben de lidstaten reeds de mogelijkheid om actie te ondernemen op grond van de besluiten die in 2008 zijn genomen bij de doorlichting van het gemeenschappelijk landbouwbeleid.</p>
      <p sl="fr">Wat het voorraadprobleem betreft, dat is een kwestie die we opnieuw moeten analyseren en bekijken, want in het licht van de hoge prijzen kunnen we onmogelijk praten over interventievoorraden. Misschien moeten we echter kijken welke rol dit type voorraden kan spelen en hoe ze van invloed kunnen zijn op de goede werking van de markten. Ik denk dat dit vragen zijn die we ons moeten stellen voordat we voorstellen in deze richting aandragen.</p>
      <p sl="fr">Tot slot wil ik ook tegen de heer Paška zeggen dat verschillen in betaling tussen lidstaten niet noodzakelijkerwijs toe te schrijven zijn aan de Commissie. Dat besluit wordt genomen door de Raad, en door de landbouwministers. De definitieve besluiten vloeien steevast voort uit de door de Commissie voorgestelde verordeningen, maar dit zijn verordeningen van de Raad, en inmiddels van de Raad en het Parlement.</p>
      <p sl="fr">Ik wil ook duidelijk maken dat er in de Europese Unie geen subsidie wordt toegekend aan landbouwproductie voor biobrandstoffen. Het is derhalve niet het gemeenschappelijk landbouwbeleid dat de productie van biobrandstoffen stimuleert, en de Commissie heeft evenmin de intentie om land braak te leggen; het gaat om heel wat anders, maar in ieder geval zullen geen braakleggingen plaatsvinden in een situatie waarin we juist moeten produceren.</p>
      <p sl="fr">Dit zijn de punten die ik nog wilde toevoegen in antwoord op datgene wat aan de orde is gesteld. Verder bedank ik u voor dit vruchtbare debat en ik hoop dat het debat van vandaag nog vers in ieders geheugen zal liggen wanneer we het over enkele maanden zullen hebben over de middelen die moeten worden uitgetrokken voor het gemeenschappelijk landbouwbeleid, een beleid dat een basisinstrument vormt om voedselzekerheid te waarborgen.</p>
    </intervention>
    <intervention id="3-443-000" speaker_id="photo_generic" name="János Martonyi" is_mep="True" mode="spoken">
      <p sl="en">fungerend voorzitter van de Raad. – Mevrouw de Voorzitter, ik wil alle afgevaardigden graag bedanken voor dit constructieve debat. Ik geloof dat de ruime politieke aandacht die het Parlement aan dit onderwerp besteedt, het voorzitterschap zal helpen om zijn agenda met betrekking tot de stijgende voedselprijzen uit te werken.</p>
      <p sl="en">In dit debat is duidelijk geworden dat dit probleem zo groot en wijdvertakt is dat we op een groot aantal vlakken – landbouw, regulering van financiële producten en diensten, ontwikkelingsbeleid – zullen moeten samenwerken om voor al die aspecten complexe oplossingen te vinden.</p>
      <p sl="en">Wat biobrandstof betreft: ik wil graag bevestigen dat de EU heel goed beseft dat de niet-duurzame productie van biobrandstoffen negatieve effecten kan hebben, waaronder grootschalige ontbossing en voedseltekorten. Daarom wil de EU harder werken aan de ontwikkeling van de tweede generatie biobrandstoffen uit niet-voedselgewassen. We hebben de tot ongewilde resultaten leidende stimulerende maatregelen voor de productie van biobrandstof – waarbij biobrandstofgewassen de plaats van voedingsgewassen innemen – afgeschaft.</p>
      <p sl="en">Het gaat hier om een structureel probleem met wereldwijde oorzaken. Europa speelt al een leidersrol bij het in de hand houden van de voedselprijzen en het bewerkstelligen van een veilige voedselvoorziening overal ter wereld. Dat gebeurt namelijk via een aantal internationale organisaties en programma’s, zoals de Voedsel- en Landbouworganisatie van de VN en het Wereldvoedselprogramma, of fora van algemenere aard, zoals de G20.</p>
      <p sl="en">Ik wil daar graag aan toevoegen – en dan spreek ik op persoonlijke titel – dat dit debat mij gesterkt heeft in mijn reeds lang gekoesterde overtuiging dat we behoefte hebben aan meer wereldwijde governance en meer mondiale regelgeving bij de aanpak van problemen die zich overal ter wereld doen gevoelen, zoals honger, schommelingen van voedsel- en grondstoffenprijzen, onrust op de financiële markten of wetgeving voor financiële producten en diensten.</p>
      <p sl="en">Europa heeft een unieke ervaring op het gebied van bestuur en regelgeving, en daarom hebben wij in dit opzicht een bijzondere verantwoordelijkheid en een specifieke missie. Ik geloof dus dat Europa en de Europese Unie een leidersrol kunnen vervullen bij de aanpak van deze problemen.</p>
      <p sl="en">Het Hongaars voorzitterschap is heel blij dat het op het Parlement kan rekenen bij het voortzetten van al hetgeen de EU bij de vaststelling van het beleid en de inspanningen op internationaal niveau reeds heeft ondernomen.</p>
    </intervention>
    <intervention id="3-444-000" speaker_id="28241" name="De Voorzitter" is_mep="True" mode="spoken">
      <p sl="nl">Tot besluit van het debat zijn zes ontwerpresoluties ingediend overeenkomstig artikel 110, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt donderdag 17 februari 2011 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-445-000" speaker_id="96860" name="Michèle Striffler" is_mep="True" mode="written">
      <p sl="nl">De wereldwijde voedselzekerheid is van cruciaal belang voor de Europese Unie. Onmiddellijke en duurzame maatregelen moeten worden genomen om de voedselzekerheid van de Europese burgers en van alle aardbewoners te waarborgen. Het is cruciaal om duurzame landbouw te ontwikkelen in ontwikkelingslanden en om een passend deel van de ontwikkelingshulp van de EU toe te wijzen aan de landbouwsector. Het is betreurenswaardig dat vanaf de jaren tachtig drastisch is gekort op de aan landbouw toegekende ontwikkelingshulp, en het is te hopen dat erkenning van deze noodzaak deze trend zal keren. De Europese Commissie moet bij ontwikkelingshulp zonder meer prioriteit toekennen aan de landbouw, met name als het gaat om hulp waarmee boeren toegang kunnen krijgen tot de markt en steun aan kleine en middelgrote familiebedrijven. Humanitaire voedselhulp moet tegemoetkomen aan de behoeften, uitdagingen en structurele beperkingen van ontwikkelingslanden, waarbij rekening moet worden gehouden met productie, distributie en lokaal transport en met de afzetcapaciteit in deze landen, teneinde de basis te leggen voor hun voedselzekerheid op lange termijn.</p>
    </intervention>
    <intervention id="3-446-000" speaker_id="28114" name="Liam Aylward" is_mep="True" mode="written">
      <p sl="ga">Zekerheid van voedselvoorziening is vandaag de dag een groot punt van zorg. Er leven 79 miljoen mensen in de EU beneden de armoedegrens en tijdens de winter van afgelopen jaar is er voedselhulp gegeven aan 16 miljoen mensen in de EU.</p>
      <p sl="ga">Aangezien de kosten van voedsel voor de zevende maand op rij een nieuw hoogtepunt hebben bereikt en de prijsvolatiliteit ernstige problemen begint te veroorzaken in de voedselketen, zal het voor meer mensen lastig worden gezond voedsel te vinden tegen redelijke kosten. Programma's in het kader van het gemeenschappelijk landbouwbeleid (GLB), zoals dat voor voedselverstrekking aan de meest hulpbehoevenden, zijn van essentieel belang voor de voedselvoorziening. Dergelijke programma's moeten ondersteund worden en er moeten direct langetermijnmaatregelen worden vastgesteld om de zekerheid van de voedselvoorziening in de EU en wereldwijd te garanderen.</p>
      <p sl="ga">Momenteel wordt 30 procent van het wereldwijd geproduceerde voedsel verspild. Dit is onaanvaardbare, immorele verspilling die de kop moet worden ingedrukt. Een krachtige agrarische industrie, een krachtig GLB en een voedselvoorzieningsketen waarin alles in het werk wordt gesteld om de verspilling van voedsel tegen te gaan, zijn van essentieel belang om de voedselvoorzieningsuitdaging aan te pakken.</p>
    </intervention>
    <intervention id="3-447-000" speaker_id="96784" name="Janusz Władysław Zemke" is_mep="True" mode="written">
      <p sl="nl">Ik ben blij dat het Europees Parlement zich buigt over de stijgende voedselprijzen. Helaas zijn deze prijsstijgingen geen kortetermijnverschijnsel, maar lijken ze steeds meer een langetermijntrend, die wordt verergerd door een toenemende vraag naar voedsel, met name naar graan, de matige oogsten van de afgelopen jaren en daardoor beperkte voorraden, en helaas ook door financiële operaties en de waardedaling van de dollar. Dit alles zorgt voor enorme turbulentie op de markten. In onze ogen zijn de sociale gevolgen evenwel belangrijker. In veel landen groeit de bevolking explosief en lijden de mensen permanent aan ondervoeding en honger. Hun wanhoop kan de aanleiding vormen voor toenemende politieke spanningen.</p>
      <p sl="nl">Wij mogen niet werkeloos toezien terwijl dit gebeurt. Dit vraagt om internationale samenwerking in het kader van de VN en de Europese Unie. De landen die lid zijn van de G20 moeten doeltreffende maatregelen nemen tegen de speculatie met landbouwproducten. Ook moeten we nogmaals kijken naar de regulering van de landbouwmarkten in Europa, zodat we de mogelijkheden voor groei niet kunstmatig beperken. Er mag niet gespeculeerd worden op wereldwijde honger, want het effect van deze speculatie kan voor vele onschuldigen de hongerdood betekenen, met name in de armste landen.</p>
    </intervention>
    <intervention id="3-448-000" speaker_id="28424" name="Tunne Kelam" is_mep="True" mode="written">
      <p sl="et">In de tweede helft van 2010 stegen de groothandelsprijzen van landbouwproducten met 32 procent. De wereldwijde jaarlijkse graanconsumptie bedroeg tussen 1990 en 2004 21 miljoen ton, maar verdubbelde tussen 2005 en 2010 tot 41 miljoen ton. Volgens verscheidene analisten is een grote voedselcrisis in 2011 realistisch, want daar is maar één mislukte oogst voor nodig. De grootste exportlanden Rusland, Oekraïne, China en Mexico zijn al genoodzaakt te importeren om hun bevoorrading te waarborgen. De oorzaken van de prijsstijgingen zijn onduidelijk, maar het gaat niet meer alleen om trends op de landbouwmarkt. Recente prijsstijgingen waren dramatisch en onvoorspelbaar als gevolg van verscheidene speculaties. Ik wil u wijzen op het feit dat het toenemend gebruik van biobrandstof naar verhouding een steeds groter deel wegneemt van de graanconsumptie van mensen en dieren. Dit heeft geleid tot een zeer gespannen situatie waarbij wij moeten beseffen dat stijgende voedselprijzen leiden tot meer inflatie, protectionisme en onrust, zaken die allemaal kunnen zorgen voor sociale, economische en politieke instabiliteit in Europa en de wereld. Europa heeft als een van de grootste importeurs van voedselproducten een grote invloed op de mondiale voedselprijzen, maar dat maakt Europa ook zeer kwetsbaar voor verschillende prijsschokken. Ik steun de inspanningen van de Europese Commissie om in het voorjaar van 2011 een nieuw wetgevingspakket aan te nemen dat de Commissie meer bevoegdheden geeft om de markt te reguleren en speculaties te voorkomen. De Europese Unie moet de middelen vinden om duurzame prijzen en een duurzame economie te waarborgen. Er moet een balans worden gevonden tussen veiligheid enerzijds en openheid en ontwikkeling anderzijds. Wij moeten voorbereid zijn op mogelijke crises.</p>
    </intervention>
    <intervention id="3-449-000" speaker_id="99325" name="Spyros Danellis" is_mep="True" mode="written">
      <p sl="el">De tegenwoordige hoge prijzen hebben voor sommigen positieve en voor anderen negatieve consequenties. Ze zijn bijvoorbeeld gunstig voor tarweboeren in de EU, maar niet voor de producenten van dierlijke voedingsproducten. Ze zijn gunstig voor landen die over graan voor de export beschikken, maar leiden tot een uitzichtloze situatie en honger bij de bevolking van ontwikkelingslanden die voor hun voedselvoorziening van de import van graan afhankelijk zijn. Natuurlijk, het uiteindelijke resultaat kan van regio tot regio of van producent tot producent verschillen. Dat komt doordat er achter elke categorie van verliezers en winnaars problemen schuilgaan: gebreken in het functioneren van de landbouw- en voedingssector van de EU, de bedreiging van de voedselveiligheid door klimaatverandering, kortzichtigheid en inconsistentie bij de keuzes inzake productie, handel en ontwikkeling. De EU moet realistische en evenwichtige oplossingen vinden en de omstandigheden nuchter en serieus inschatten, zich bewust van haar rol op de internationale markten. De hervorming van het GLB moet daartoe bijdragen.</p>
    </intervention>
    <intervention id="3-450-000" speaker_id="23808" name="Csaba Sándor Tabajdi" is_mep="True" mode="written">
      <p sl="hu">De forse voedselprijsverhogingen worden door drie factoren tegelijk veroorzaakt: door het verlies van rendement als gevolg van natuurrampen, door de toenemende vraag naar voedsel, voornamelijk van de kant van China en India, en door activiteiten op de goederenbeurs, dat wil zeggen prijsspeculatie. De Franse president Sarkozy heeft enkele weken geleden de zeer relevante vraag gesteld: "Als de geldmarkten aan regels zijn onderworpen, waarom dan niet ook de grondstoffenmarkten?" We moeten in de EU en op wereldschaal veel doelmatiger optreden tegen speculatie. De voornaamste oorzaak van de dramatische stijging van de prijzen van voedingsmiddelen is de enorme fluctuatie van het aanbod. Slechts 10 tot 20 procent van de granen gaat op de wereldmarkt in andere handen over, en toch is een terugval van de productie in staat een paniekstemming teweeg te brengen. Op grond van prognoses van een daling van de voorraden stuwen importeurs de prijzen de hoogte in.</p>
      <p sl="hu">Het is niet billijk tegenover de producenten of consumenten dat ook de interne prijzen door exportprijzen bepaald worden, aangezien minstens 80 procent van de productie verbruikt wordt waar ze tot stand is gebracht. Rusland heeft in zijn voormalige hoedanigheid van exporteur, en tegenwoordig als importeur, een fundamentele invloed gehad op de ontwikkelingen op de Europese markt voor granen en oliehoudende zaden. De schok aan de aanbodzijde wordt nog verergerd door speculatie op de termijnmarkten, die resulteert in een schokkende stijging van de prijzen van voedingsmiddelen. Het voornaamste probleem wordt dus niet door een fysiek voedseltekort veroorzaakt, maar door voedselprijzen die niet langer door de armen kunnen worden betaald. Daardoor blijft voedsel eerder op de plank liggen in plaats van tegen een billijke prijs te worden verkocht. De hoge prijzen brengen de consumenten, vooral in de armste sociale lagen, in een onmogelijke situatie.</p>
    </intervention>
    <intervention id="3-451-000" speaker_id="96976" name="Luís Paulo Alves" is_mep="True" mode="written">
      <p sl="pt">We hebben het hier over een probleem dat bovenal een politieke kwestie is en om een toekomstvisie vraagt. In plaats van kortetermijnoplossingen hebben we de moed nodig om een nieuwe architectuur in te richten waarin de noodzaak om de voedselproductie in de komende 40 jaar met 70 procent op te voeren, wordt afgestemd op de in toenemende mate beperkte natuurlijke hulpbronnen. Wat er gedaan of nagelaten wordt, in Afrika, Azië, Noord- en Zuid-Amerika en Europa, is dan ook van invloed op iedereen, overal, en heeft gevolgen voor de beschikbaarheid van, toegang tot en prijzen van voedingsmiddelen. Dit heeft ernstige gevolgen voor arme mensen en voor de vlees- en zuivelsector. Daarom hebben we een mondiaal antwoord nodig, dat het terrein van de landbouwpolitiek verre overstijgt: we hebben een beleid nodig op een hele serie andere terreinen, anders kunnen we niet de oplossingen vinden die nodig zijn. Deze oplossingen bestaan er op mondiaal niveau uit, dat voedsel als een recht wordt gezien, dat landen worden gestimuleerd om in hun eigen voedsel te voorzien, dat landbouwbedrijven worden gesteund en dat wordt gewaarborgd dat ze een eerlijk aandeel krijgen in de waarde in de voedselketen, dat financiële speculatie wordt tegengegaan, dat de toegang tot land wordt beschermd en dat er voedselvoorraden worden aangelegd.</p>
    </intervention>
    <intervention id="3-452-000" speaker_id="40599" name="Sirpa Pietikäinen" is_mep="True" mode="written">
      <p sl="fi">Het recht van mensen op voldoende voedsel is een mensenrecht dat al in 1948 is opgenomen in de Universele Verklaring van de Rechten van de Mens van de VN. Wij moeten daarom beseffen dat als wij het over voedselprijzen hebben, wij het in feite over fundamentele mensenrechten hebben.</p>
      <p sl="fi">De hervorming van het gemeenschappelijk landbouwbeleid van de Europese Unie vindt plaats terwijl de wereldmarktprijzen van voedsel stijgen. Om deze uitdagingen op duurzame wijze, en rekening houdend met de mensenrechten, aan te kunnen gaan, hebben wij een omvattend uitgangspunt en beleid nodig. De ontwikkeling van de voedselprijzen wordt beïnvloed door een aantal kritieke kwesties in de mondiale landbouw, zoals klimaatverandering, energiebeleid en de beschikbaarheid en het doeltreffend gebruik van natuurlijke hulpbronnen. De Europese Unie zou een pionier moeten zijn voor een nieuwe manier van denken over landbouw. Wij hebben een voedselbeleid nodig waarin complete elementen van de hele voedselproductieketen kritisch worden beoordeeld en rekening wordt gehouden met de gevolgen daarvan voor de gezondheid en het milieu. Er moet steun komen voor een natuurlijker en efficiënter voedselbeleid dat door verschillende economische en beleidsmiddelen wordt gestuurd.</p>
      <p sl="fi">Het speculeren met voedselprijzen moet bovendien worden beperkt. Michel Barnier, de commissaris voor interne markt en diensten, heeft nieuwe maatregelen voorgesteld om grondstoffenspeculatie op de derivatenmarkt te beteugelen. Barnier heeft gelijk. De sterke schommelingen van de voedselprijzen schaden zowel de boeren, de consumenten als complete nationale economieën. Verplichtingen die op de derivatenmarkt worden aangegaan moeten transparanter worden en beter worden gecontroleerd en er moeten zo nodig beperkingen worden opgelegd aan het handelen in voedselprijzen. Het creëren van een duurzaam voedselbeleid is momenteel een van de belangrijkste kwesties voor de Europese Unie.</p>
    </intervention>
    <intervention id="3-453-000" speaker_id="96715" name="Pavel Poc" is_mep="True" mode="written">
      <p sl="cs">Volgens verklaringen van de Wereldbank zijn de voedselprijzen alleen al sinds oktober 2010 met meer dan 15 procent gestegen, terwijl bijvoorbeeld graan volgens de FAO in één jaar tijd 39 procent duurder werd. Deze prijsstijgingen vormen niet alleen een bedreiging voor bevolkingsgroepen met een lager inkomen, maar zijn tevens de uiting van een veel dieper liggend probleem dat een fundamentele bedreiging vormt voor de toekomst. De wereldvoedselproductie staat onder druk van talrijke factoren als ongedierte, ziekten en natuurrampen. Deze factoren zijn de laatste jaren als gevolg van extreem weer, waarschijnlijk als gevolg van de klimaatveranderingen, alleen maar prangender geworden. Een treffende illustratie van die ontwikkeling zijn bijvoorbeeld de droogte en de branden in Rusland in 2010 of de overstromingen in Pakistan dat jaar en onlangs nog in Australië. We kunnen dus verwachten dat het probleem van de hoge voedselprijzen in de toekomst alleen nog maar erger wordt. De discussie over de oorsprong van de klimaatveranderingen is wat dit onderwerp aangaat volstrekt zinloos, aangezien de risico's domweg een gegeven zijn en ontkenning ervan gelijk staat aan een onaanvaardbaar spelen met vuur. Uiteraard worden de voedselprijzen eveneens beïnvloed door economische factoren, en dan met name het misbruik van het kapitalistische marktstelsel middels manipulatie van de dollarkoers en onverantwoorde speculatie op de grondstoffenmarkten. Europa dient zich te realiseren dat de besluiten van nu van grote invloed zijn op de voedselvoorziening van straks. Op de korte termijn moeten we er vooral voor zorgen dat er minder verkwistend wordt omgegaan met voedsel, moeten we onze afhankelijkheid van invoer verlagen, de consumptie verlagen of op z'n minst stabiliseren en de markt dusdanig reguleren dat er niet meer zoveel kan worden gespeculeerd.</p>
    </intervention>
    <intervention id="3-454-000" speaker_id="96882" name="Elisabeth Köstinger" is_mep="True" mode="written">
      <p sl="de">Het feit dat de levensmiddelenprijzen nu hun hoogste niveau sinds het bestaan van de prijsindexering bereikt hebben, in een tijd van politieke conflicten, is extra zorgwekkend. Het gaat tenslotte om de voedselvoorziening en in ontwikkelingslanden om de toegang tot basisvoedingsmiddelen. De Europese Unie staat voor de uitdaging om de wereldwijde strijd tegen armoede en honger op te voeren, want ongeveer 1,4 miljard mensen lijden onder extreme armoede. Ook binnen de Europese grenzen is armoede een thema. De enige garantie voor de voedselvoorziening in Europa is het gemeenschappelijk landbouwbeleid. De druk op de landbouw is groot en voedt de tendens om 'meer uit minder' te halen. Helaas vertalen hogere voedselprijzen zich niet automatisch in inkomensverbetering voor de boeren en er gaapt een steeds diepere kloof tussen producenten- en consumentenprijs. De werkelijkheid van de prijsstijgingen is een complexe: schaarse grondstoffen, hogere productiekosten, hoge brandstofprijzen, de onderlinge afhankelijkheid van oogsten, exporten en de wereldmarkt – een kluwen van oorzaken kortom, die zich alleen met gericht beleid laat ontwarren. Om de oorzaken weg te kunnen nemen is er dringend behoefte aan maatregelen en een brede consensus die alle beleidsterreinen overstijgt. Het is aan de Commissie om de agrarische productie in Europa en de ontwikkelingslanden stelselmatig te bevorderen. Speculeren met eerste levensbehoeften is verwerpelijk en daar moeten we kordater tegen optreden.</p>
    </intervention>
    <intervention id="3-455-000" speaker_id="28310" name="Edite Estrela" is_mep="True" mode="written">
      <p sl="pt">De voedselprijzen zijn de afgelopen jaren sterk gestegen, niet zozeer door de wet van vraag en aanbod, maar vooral door speculatie. Deze stijgingen hebben vooral gevolgen voor mensen met lage inkomens, die meer dan de helft van hun inkomen aan voedsel moeten besteden. Het is onacceptabel dat er mensen zijn die winst slepen uit de honger van anderen, of dat nu in Europa is of in ontwikkelingslanden.</p>
      <p sl="pt">Voedselzekerheid is een recht van burgers en om dat recht te waarborgen is het nodig dat iedereen toegang heeft tot gezond voedsel. Voedselschaarste heeft verschillende oorzaken, zoals bijvoorbeeld verkeerd beleid op het gebied van landinrichting en landbouwsteun, maar ook de klimaatverandering. Het is dan ook van cruciaal belang dat de EU steun geeft aan boeren om het land te bewerken en het benodigde voedsel te produceren. Het is onacceptabel dat consumenten veel moeten betalen en producenten weinig verdienen en dat de winst bij speculanten blijft hangen. En ook vanwege de voedselzekerheid moet de bestrijding van de klimaatverandering een prioriteit van de EU zijn.</p>
    </intervention>
    <intervention id="3-456-000" speaker_id="96934" name="Sandra Kalniete" is_mep="True" mode="written">
      <p sl="lv">De afgelopen maanden zijn de voedselprijzen sterk gestegen, als gevolg waarvan het aantal mensen dat onder de armoedegrens leeft snel is toegenomen. De situatie in Europa is niet zo kritisch, aangezien de inkomens van onze burgers onvergelijkbaar veel hoger zijn dat de inkomens in ontwikkelingslanden. Toch worden inmiddels ook onze kiezers zich bewust van de stijgende voedselprijzen. Volgens de statistieken van de Wereldbank zijn zo'n 44 miljoen mensen in ontwikkelingslanden sinds juni vorig jaar tot de armoede vervallen, omdat de voedselprijzen begin 2011 het niveau hebben bereikt van 2008, toen de stijgende voedselprijzen een aanmerkelijk negatief effect hadden op de wereldwijde armoede. Natuurlijk heeft de olieprijs in de wereld een effect op voedselprijzen, maar we mogen niet vergeten dat in de zomer van 2008 olie op 140 dollar per vat stond tegenover zo'n 100 dollar, hetgeen betekent dat de prijsstijging deels door speculatie veroorzaakt is. Om dergelijke situaties in de toekomst te voorkomen, moeten de G20-landen een mechanisme ontwikkelen om zo'n prijsstijging en speculatie met levensmiddelen te voorkomen. Om dit te realiseren is samenwerking op internationaal niveau nodig. Het probleem dat zich voordoet door variabele voedselprijzen is verder bewijs dat wij een krachtig gemeenschappelijk landbouwbeleid nodig hebben dat eerlijk is en dat in gelijke voorwaarden voorziet voor alle Europese landbouwers, zodat onze bevolking hoogwaardig voedsel tegen aanvaardbare prijzen kan krijgen.</p>
    </intervention>
    <intervention id="3-457-000" speaker_id="96695" name="Radvilė Morkūnaitė-Mikulėnienė" is_mep="True" mode="written">
      <p sl="lt">Ik wil in verband met voedselprijzen twee aspecten onder de aandacht brengen. Ten eerste lieten recente ervaringen in Litouwen zien hoe eenvoudig een licht gemanipuleerde publieke opinie de stijging van voedselprijzen kan beïnvloeden. Wederverkopers hebben ervoor gezorgd dat binnen één dag de suikerprijs in Litouwen met meer dan 10 procent steeg. Zelfregulering is daarom geen optie voor dagelijkse voedselproducten. Ze kunnen als een investering gezien worden waarvoor een specifieke kennis nodig is. Telers van landbouwproducten (boeren) hebben die kennis niet. Ook al is vrij verkeer van goederen een van de basisbeginselen voor een vrije EU-markt, toch moeten zowel de lidstaten als de EU strengere maatregelen nemen om de speculatie met voedselproducten in te perken en om op te komen voor de rechten van de verbruikers, kleine boeren en handelaars in hun relaties met de verwerkende industrie en de winkelcentra. Het tweede aspect is de enge band tussen voedingsproducten en de energievoorraden en de onderlinge prijsverhoudingen. Enerzijds kunnen we gasemissies die de klimaatverandering bevorderen, aanpakken door de mensen tot het gebruik van biobrandstof aan te zetten (daarvoor hebben we zelfs verplichte gebruiksquota opgesteld). Anderzijds stijgen de voedselprijzen als op landbouwgrond speciaal voor biobrandstof planten worden gekweekt die ook voor voedselproductie gebruikt zouden kunnen worden. Hoewel de strijd tegen de klimaatverandering een van onze vooropgestelde prioriteiten is, moeten we ervoor zorgen dat de voedselprijzen niet worden beïnvloed (door voor biobrandstof bijvoorbeeld enkel grond te gebruiken die zeker nooit als landbouwgrond dienst zal doen).</p>
    </intervention>
    <intervention id="3-458-000" speaker_id="4412" name="Véronique Mathieu" is_mep="True" mode="written">
      <p sl="nl">De resolutie over de stijgende prijzen van levensmiddelen gaat in op de bevinding dat voedselprijzen gestaag hoger worden. Met het oog op deze stijging vragen wij om noodmaatregelen om prijsmanipulatie tegen te gaan. Klimaatverschijnselen zijn een bijzonder noemenswaardige oorzaak van deze toename; met andere woorden: er is beter water- en bodembeheer nodig. De directe impact voor de wereldbevolking van stijgende voedselprijzen, die opstanden en onrust kunnen uitlokken, moet ook de leiders van de G20 stimuleren om overeenstemming te bereiken over marktmaatregelen ter bestrijding van speculatie.</p>
    </intervention>
  </section>
  <section id="creitem16" title="12. De situatie in Egypte (debat)">
    <intervention id="3-460-000" speaker_id="28241" name="De Voorzitter" is_mep="True" mode="spoken">
      <p sl="nl">Aan de orde is de verklaring van de vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid over de situatie in Egypte.</p>
      <p sl="nl">Commissaris Füle legt de verklaring af namens de vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid.</p>
    </intervention>
    <intervention id="3-461-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie. – Mevrouw de Voorzitter, ik ben heel blij dat ik hier vandaag aanwezig mag zijn. Zoals u ongetwijfeld weet, brengt de hoge vertegenwoordiger en vicevoorzitter van de Commissie nu een bezoek aan het zuidelijk deel van het Middellandse Zeegebied. Zij heeft mij gevraagd u namens haar toe te spreken over de ontwikkelingen in Egypte.</p>
      <p sl="en">De politieke werkelijkheid van Egypte heeft afgelopen vrijdag een radicale wijziging ondergaan toen president Mubarak, na dertig jaar in functie, besloot af te treden. Zijn vertrek heeft mogelijkheden geopend voor verandering in Egypte. En ik wil het volgende graag herhalen ten overstaan van dit Parlement: de Europese Unie is verheugd over de moed van het Egyptische volk. De Egyptenaren hebben hun strijd om democratische verandering op een vreedzame en waardige wijze gevoerd.</p>
      <p sl="en">Op de schouders van de Hoge Militaire Raad rust nu de zware verantwoordelijkheid om Egypte naar de democratische toekomst te voeren waar het volk om vraagt. We hebben nota genomen van de beloften om de grondwet te herzien, parlementaire en presidentsverkiezingen te houden, internationale verdragen en verplichtingen na te komen en het militaire bestuur niet langer dan zes maanden te laten duren.</p>
      <p sl="en">Er komen nu berichten binnen dat de eerste stappen al zijn gezet. Het voorstel voor een amendement op de grondwet moet binnen tien dagen worden ingediend en het volk moet zich er dan binnen twee maanden over uitspreken. We zullen de stappen die nu ondernomen worden nauwlettend volgen en we hopen dat ze de weg effenen voor vrije, eerlijke en democratische verkiezingen later dit jaar.</p>
      <p sl="en">Toen de protesten begonnen te escaleren heeft de Europese Unie meteen een reactie geformuleerd. We hebben er bij de Egyptische autoriteiten herhaaldelijk op aangedrongen in te gaan op de democratische aspiraties van het volk en een snelle overgang te garanderen. De hoge vertegenwoordiger heeft telkens wanneer er bezorgdheid ontstond over de escalatie van het geweld of schendingen van de mensenrechten direct contact opgenomen met de Egyptische vicepresident, Omar Suleiman.</p>
      <p sl="en">De Europese Unie heeft onmiddellijk duidelijk gemaakt dat ze bereid is de Egyptische overgang naar democratie onvoorwaardelijk te steunen. De Europese Raad heeft de hoge vertegenwoordiger gevraagd een pakket maatregelen te ontwikkelen om de overgangsprocessen in Egypte en Tunesië te ondersteunen. Ze heeft ook, samen met de Commissie, gevraagd om de instrumenten van de Europese Unie voor het bevorderen van de democratische overgang en de sociale en economische ontwikkeling van het land aan te passen.</p>
      <p sl="en">We zijn gaan kijken hoe we Egypte het beste kunnen steunen en we hopen daarbij het soort gemeenschappelijk buitenlands optreden zoals bedoeld in het Verdrag van Lissabon in te zetten. We luisteren daarbij naar iedereen, en dus ook naar de leden van dit Parlement. U kunt als democratisch gekozen afgevaardigden en als onderdeel van de begrotingsautoriteit een cruciale bijdrage leveren.</p>
      <p sl="en">De hoge vertegenwoordiger en ik zullen over dit proces binnen enkele dagen ook verslag uitbrengen aan de Raad buitenlandse zaken. Ik wil daar op dit punt graag aan toevoegen dat de hoge vertegenwoordiger, mevrouw Ashton, deze zondag een bijzondere vergadering van de Raad buitenlandse zaken heeft belegd.</p>
      <p sl="en">Net zoals dat met Tunesië is gebeurd, steunt de Europese Unie eenstemmig de onlangs in Egypte ingezette transformatie. Er is echter wel een belangrijk verschil. In Tunesië is de politieke toestand iets duidelijker geworden. We zijn erin geslaagd met de overgangsregering een dialoog op te zetten over de behoeften van het land en een mogelijke reactie van de zijde van de Europese Unie.</p>
      <p sl="en">De hoge vertegenwoordiger heeft voortdurend contact onderhouden met internationale leiders om te praten over de uitdagingen waarmee de regio wordt geconfronteerd en te verzekeren dat er een gecoördineerde – en dus krachtiger – internationale respons komt.</p>
      <p sl="en">Zodra de zaken wat duidelijker worden, zullen we eerst proberen onze lopende programma’s aan te passen om tegemoet te komen aan de aspiraties van de Egyptische bevolking met betrekking tot hervormingen. De Europese Unie beschikt reeds over een brede portefeuille met programma’s voor Egypte. We besteden jaarlijks bijna 150 miljoen euro aan programma’s in dit land.</p>
      <p sl="en">We financieren al een aantal jaren projecten op het gebied van democratische hervorming, goed bestuur en mensenrechten. In de periode 2007-2010 is voor zulke projecten 40 miljoen euro toegekend; voor de periode 2011-2013 is een bedrag van 50 miljoen euro gereserveerd. We hebben daarnaast nog andere fondsen gemobiliseerd, vooral bestemd voor het maatschappelijk middenveld, en wel via het Europees instrument voor democratie en mensenrechten. De nieuwe situatie in Egypte zou moeten bijdragen tot de juiste omstandigheden voor een optimaal gebruik van deze fondsen en het versneld uitvoeren van veel ambitieuzere programma’s dan vroeger mogelijk was.</p>
      <p sl="en">We beschikken dus over programma’s en middelen. We zijn verder van plan naar de Egyptenaren te luisteren om uit te vinden waaraan hun land volgens hen nu het meeste behoefte heeft. Hun eisen met betrekking tot democratie, sociale en economische vooruitzichten en vrije, eerlijke en inclusieve verkiezingen moeten worden ingewilligd. De Europese Unie staat gereed om steun te verlenen aan dit hervormingsproces, dat is gebaseerd op respect voor de mensenrechten en de fundamentele vrijheden.</p>
      <p sl="en">De Egyptische autoriteiten hebben ons al benaderd met een aantal verzoeken, waaronder een verzoek met betrekking tot vermoedens van illegale toe-eigening van openbare middelen. Om op die verzoeken in te kunnen gaan, dragen wij zorg voor de coördinatie tussen de lidstaten en verwacht wordt dat de Raad buitenlandse zaken zich ermee bezig zal gaan houden. Zodra er meer verzoeken komen zullen wij al het mogelijk ondernemen om daarop in te gaan en onze expertise op het gebied van democratisering, verkiezingen, mensenrechten, economische en sociale hervormingen en andere zaken die de Egyptenaren kunnen verlangen te mobiliseren.</p>
      <p sl="en">Laat ik echter één ding duidelijk stellen. Het is niet aan ons resultaten voor te schrijven of oplossingen op te leggen. De toekomst ligt nu in de handen van het Egyptische volk.</p>
      <p sl="en">Zoals ik bij aanvang heb vermeld is de hoge vertegenwoordiger en vicevoorzitter van de Commissie momenteel bezig met een rondreis door de regio. Mevrouw Ashton heeft aangegeven dat ze op die reis graag Egypte zou aandoen en ze heeft die wens aan haar ambtgenoten in Egypte doorgegeven. Ze is nu door de Egyptische autoriteiten uitgenodigd om naar Cairo te komen, en dat zal ze maandagavond doen zodra de Raad buitenlandse zaken is afgelopen. Dat bezoek zal haar een gelegenheid verschaffen om naar de Egyptenaren te luisteren en vast te stellen wat voor dit land de belangrijkste behoeften zijn op weg naar democratie.</p>
    </intervention>
    <intervention id="3-462-000" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">namens de PPE-Fractie. – Mevrouw de Voorzitter, commissaris, dames en heren, de heer Mubarak is van het toneel verdwenen en iedereen lijkt nu opgelucht adem te halen. Om te beginnen het Egyptische volk, dat zijn legitieme verlangens naar meer waardigheid en meer democratie bevredigd ziet. Maar ook de internationale gemeenschap, die eerst een bondgenoot was, zich nu wat ongemakkelijk voelt en overmorgen wellicht verwijten krijgt, kan zich – niet geheel zonder cynisme – opgelucht voelen.</p>
      <p sl="es">Ik geloof echter wel, mevrouw de Voorzitter, dat we onszelf niet voor de gek mogen houden. Het vertrek van Mubarak en Ben Ali was een voorwaarde voor een democratische omwenteling, maar vormt geen garantie voor die overgang. Die is nog erg onzeker. De consolidering van de democratie is nu het belangrijkste.</p>
      <p sl="es">Mevrouw de Voorzitter, het is ook duidelijk dat zestien dagen van eensgezind burgerprotest misschien kunnen volstaan om democratische vrijheden en mensenrechten te doen ontluiken, en dat die waarden van de ene op de andere dag in de wet kunnen worden vastgelegd – economische en sociale vooruitgang kan helaas niet op dezelfde wijze worden afgedwongen. We hebben gezien dat de economie van zowel Egypte als Tunesië de afgelopen dagen enorme schade heeft opgelopen.</p>
      <p sl="es">Om terug te keren tot de interventie van de commissaris, wil ik graag zeggen dat we nu – na enige aarzeling en wat problemen met het imago van de EU – weer op het juiste spoor zijn. Mevrouw Ashton is nu in de regio en wat de heer Füle voorstelt is heel zinvol.</p>
      <p sl="es">Om te beginnen dat we de democratische overgang en de politieke hervormingen in deze regio van ganser harte toejuichen. Twee: dat we het Europees nabuurschapsbeleid nog eens kritisch doornemen om de daarin opgenomen democratische clausule krachtiger te formuleren.</p>
      <p sl="es">We hebben vandaag in het Bureau in uitgebreide samenstelling vernomen van een initiatief van de Poolse minister van buitenlandse zaken – Polen is de volgende fungerend voorzitter van de Raad – om een Poolse stichting in het leven te roepen voor democratie en mensenrechten. Dat initiatief kan door de rest van de EU worden overgenomen.</p>
      <p sl="es">Mevrouw de Voorzitter, de EU heeft grote sommen geïnvesteerd in het Euro-Mediterraan beleid, en dat heeft vrij weinig opgeleverd. Het imago van de EU heeft – meer nog dan dat van andere actoren – schade opgelopen in dit conflict. De aantrekkingskracht van Europa is evenwel intact gebleven.</p>
      <p sl="es">Ik zou willen zeggen, mevrouw de Voorzitter, dat dit een goed moment is om te herhalen dat de EU heel goed begrijpt dat er vandaag geschiedenis wordt geschreven, en dat we in dit historische tijdsgewricht moeten optreden als een speler van wereldformaat. We moeten dus onze plichten aanvaarden óf er genoegen mee nemen dat we op het internationale toneel wéér geen rol van betekenis spelen, om – zoals tot nu toe steeds gebeurd is – uiteindelijk toch de rekening te betalen voor de grote mondiale problemen.</p>
    </intervention>
    <intervention id="3-463-000" speaker_id="33990" name="Adrian Severin" is_mep="True" mode="spoken">
      <p sl="en">namens de S&amp;D-Fractie. – Mevrouw de Voorzitter, in Amerika en Europa is men er jarenlang van uitgegaan dat de islam nooit democratische gedragspatronen en instellingen zou kunnen voortbrengen. Daarom heeft men ervoor gekozen om autoritaire regimes te steunen of anders op mechanische wijze het westerse democratische model op Arabische landen over te brengen. Niet alleen hebben beide strategieën gefaald, ze zijn ook verantwoordelijk voor de opkomst van islamitische fundamentalisten en de vervreemding van seculier ingestelde maatschappelijke groepen.</p>
      <p sl="en">De huidige gebeurtenissen in Egypte tonen aan dat de islam niet noodzakelijkerwijs fundamentalistisch hoeft te zijn, maar dat de islam ook democratisch kan uitpakken, als we aanvaarden dat democratie een variabele geometrie heeft en we bereid zijn haar op natuurlijke wijze in eigen grond te laten gedijen. We moeten echter ook inzien dat deze volksopstand voor een deel het gevolg was van de ontwikkeling van de Egyptische elites in de elektronische en internetsfeer, en voor een ander deel een reactie was op de door de wereldwijde economische crisis veroorzaakte moeilijke levensomstandigheden. Als de Europese Unie niet snel en op consistente wijze iets onderneemt om deze zware noden te lenigen kan de revolutie ontaarden in anarchie, en vervolgens in een nieuwe dictatuur.</p>
      <p sl="en">Tot slot volstaat het niet ingenomen te zijn met het feit dat er tijdens de recente gebeurtenissen in Egypte geen Israëlische vlaggen zijn verbrand. We moeten ook beseffen dat het steeds maar weer uitblijven van een oplossing van het Israëlisch-Palestijnse conflict de aanleiding is voor het feit dat Arabische maatschappijen het gevoel hebben gefaald te hebben, waardoor de neurose bij deze maatschappijen steeds weer gevoed wordt. De Europese Unie zou deze gelegenheid dus onmiddellijk moeten aangrijpen om de transformatie in Egypte – nu niet meer dan een vonkje hoop – te gebruiken als een reële mogelijkheid om democratie in Egypte en vrede in de regio te verwezenlijken.</p>
      <p sl="en">De reizen van de hoge vertegenwoordiger en vicevoorzitter naar de regio, en haar bereidheid om de nodige Europese instrumenten aan te passen en te actualiseren om op alle hier genoemde uitdagingen in te kunnen gaan, zijn dus goed nieuws. Haar optreden moet daarom de steun krijgen van ons allemaal.</p>
    </intervention>
    <intervention id="3-464-000" speaker_id="97058" name="Guy Verhofstadt" is_mep="True" mode="spoken">
      <p sl="en">namens de ALDE-Fractie. – Mevrouw de Voorzitter, de heer Cohn-Bendit en ik hadden twee weken geleden nogal wat kritiek op mevrouw Ashton, en ik zie nu dat de heer Severin zijn taalgebruik ietwat heeft aangepast en wat feller uithaalt. Aan zo’n interventie hadden we twee weken geleden dringend behoefte, aangezien de Europese Unie zich toen wel heel slap opstelde.</p>
      <p sl="en">Het is duidelijk dat er door de situatie in Egypte behoefte aan drie dingen is ontstaan. Om te beginnen moet de Commissie met een geloofwaardig algemeen plan voor Tunesië en Egypte komen en daarin aangeven hoe het maatschappelijk middenveld kan worden versterkt, wat er tegen corruptie kan worden ondernomen, hoe we kunnen bijdragen aan het opbouwen van democratische instellingen en een onafhankelijk justitieel systeem en hoe we het economisch herstel en de economische ontwikkeling kunnen bevorderen. En dan gaat het niet om miljoenen, mijnheer de commissaris, maar om miljarden. Ik geloof dat u er verstandig aan doet zo snel mogelijk een algemeen plan voor te leggen.</p>
      <p sl="en">Tweede punt: we hebben gisteren een video gesprek gevoerd met de heer Ayman Nour, een van de belangrijkste oppositieleiders in Egypte, en we hebben nog een aantal twijfels. Er wordt in Egypte nu gesproken over een grondwetswijziging, maar ik kan u wel verzekeren dat de seculiere partijen op dit moment niet aan die besprekingen deelnemen. Dat is de boodschap die ik u wil overbrengen. Daar komt bij dat het gewoon niet mogelijk is binnen twee maanden een grondwetswijziging te realiseren en ook nog eens verkiezingen te houden. En dan heb ik het nog niet eens over de kwestie van evenredige dan wel individuele vertegenwoordiging.</p>
      <p sl="en">Ik heb een boodschap naar de hoge vertegenwoordiger gestuurd om mevrouw Ashton te vragen deze drie kwesties in de op maandag te voeren gesprekken aan te roeren. Ze zijn voor een echte democratische maatschappij in Egypte in de toekomst van fundamenteel belang. Ik geloof dat het Parlement haar op deze drie punten moet steunen als ze in Egypte besprekingen gaat voeren.</p>
      <p sl="en">Ten derde wijs ik erop, mijnheer de commissaris, dat dit niet het einde is. We zien dat er van alles gebeurt in Bahrein, in Jemen, in Algerije, Iran, Libië, Marokko en Koeweit. Waar we nu behoefte aan hebben is een sterke boodschap van de hoge vertegenwoordiger met betrekking tot hetgeen er nu in deze landen gebeurt. We moeten niet wachten tot zich bepaalde ontwikkelingen hebben voorgedaan. Over al deze zaken – alles wat er in deze landen gebeurt – moeten we een duidelijke boodschap van de Commissie en – vooral – mevrouw Ashton ontvangen, en dan kunnen we onze steun uitspreken voor de bevolking van deze landen.</p>
    </intervention>
    <intervention id="3-465-000" speaker_id="1934" name="Daniel Cohn-Bendit" is_mep="True" mode="spoken">
      <p sl="fr">namens de Verts/ALE-Fractie. – Mevrouw de Voorzitter, commissaris, ik denk dat we in feite met verschillende zaken geconfronteerd worden. Het eerste punt, dat we niet binnen twee weken kunnen oplossen, is dat de Commissie zich afvraagt wat realpolitik betekent in een klimaat dat al jaren bestaat in het Middellandse Zeegebied en wellicht ook elders. Met andere woorden, welke betrekkingen kan en moet de Europese Unie onderhouden met die dictaturen en hoe moeten die betrekkingen eruit zien. Want het is toch buitengewoon! Nu zegt iedereen dat de heer Mubarak een dictator was. Een maand geleden hoorde ik dat niet in het Europees Parlement. Toen was hij geen dictator. Als u daarom tegoeden wilt bevriezen, bevries dan niet eenvoudigweg de tegoeden van de vrienden van de heer Mubarak, maar die van de heer Mubarak zelf en zijn familie, zoals u hebt gedaan met de heer Ben Ali, toen u niet alleen de tegoeden van zijn entourage hebt bevroren.</p>
      <p sl="fr">In de tweede plaats meen ik dat er momenteel sprake is van een democratische tsunami in Egypte en Tunesië. Wat deden we wanneer er veel slachtoffers waren na een tsunami? Dan zorgden we voor buitengewone middelen om juist de bevolking te helpen. Nu moeten we buitengewone middelen inzetten om de bevolkingen van Tunesië en Egypte te helpen, want de oorzaken voor de opstand waren allereerst honger en armoede, en wanneer de democratisch overgang niet tevens gepaard gaat met een verlichting van de armoede, dan dreigt een deel van de opstandelingen bijvoorbeeld de kant te kiezen van de fundamentalisten en de extremisten. We kunnen niet afwachten.</p>
      <p sl="fr">Ik vind daarom dat de Commissie een omvangrijk pakket moet voorstellen aan Tunesië en Egypte en moet zeggen dat democratie goed is, omdat er dan ook middelen komen. Tegelijkertijd ben ik van mening dat de reis van mevrouw Ashton nu niet meer voldoende is. Er is een speciale gezant nodig, omdat we met de commissies in gesprek moeten blijven. In Tunesië en Egypte zijn oppositiepartijen en vrouwen bijvoorbeeld niet vertegenwoordigd in de commissies voor grondwetsherziening. Er zijn alleen maar mannen, terwijl de vrouwen wel deelnamen aan de betogingen. We moeten dit proces daarom begeleiden en ik denk dat de Commissie, zoals zij destijds heeft gedaan voor het oosten, haar hulp moet aanbieden op alle noodzakelijke grondwettelijke gebieden, dat wil zeggen op politiek, juridisch en economisch gebied.</p>
      <p sl="fr">Dan nog een laatste punt. U weet dat er met betrekking tot deze regio momenteel gesproken wordt over de technische opwaardering van de associatieverdragen met Israël. Ik vind dat geen goede oplossing. Ik vind dat geen goed signaal. Israël moet beschermd worden, maar het beleid van iedereen in deze regio moet herzien worden, met inbegrip van dat van de Israëlische regering. Niet Israël moet ter discussie worden gesteld, maar het beleid van de Israëlische regering. Als we Israël nu belonen met de technische opwaardering van het associatieverdrag, zou dat een slecht signaal zijn voor de hele regio.</p>
      <a text="(Applaus)"/>
    </intervention>
    <intervention id="3-467-000" speaker_id="4521" name="Charles Tannock" is_mep="True" mode="spoken">
      <p sl="en">namens de ECR-Fractie. – Mijnheer de Voorzitter, Egypte is gedurende de eerste dertig jaar van Israëls bestaan een onverbiddelijke vijand van dat land geweest. De afgelopen dertig jaar is er tussen deze twee landen gelukkig vrede geweest.</p>
      <p sl="en">Het is bijna niet mogelijk om aan te geven hoe belangrijk de Camp David-akkoorden zijn voor de veiligheid van Israël. De Israëliërs zijn heel bang dat de radicale Moslimbroederschap inderdaad het door de Egyptische revolutie gecreëerde machtsvacuüm zal vullen. Het is al erg genoeg dat Israël bedreigd wordt door Hezbollah-terrorisme aan de grens met Libanon, dat Hamas-fanatici vanuit Gaza raketten afvuren en dat een van kernwapens voorzien Iran het fysieke voortbestaan van Israël bedreigt. Maar als de islamisten in Egypte de macht overnemen dan zal dat vrijwel zeker leiden tot het intrekken van het Egyptisch-Israëlisch vredesverdrag en de openstelling van de grens bij Rafah voor Hamas.</p>
      <p sl="en">De EU zou aan hulp een voorwaarde moeten verbinden: de voorzetting van voornoemd vredesverdrag. We zouden geen politieke ontwikkelingen in Egypte moeten gedogen die een bedreiging inhouden van de veiligheid van onze strategische bondgenoot. Ondersteuning van een democratisch Egypte is voor ons heel erg belangrijk, en de economische uitdagingen zijn enorm. De hoge vertegenwoordiger heeft gisteren in de Financial Times de suggestie gedaan om leningen te financieren vanuit de EIB en de EBWO. Ik steun dat idee van ganser harte. Onze politieke partijen en fracties in Europa moeten helpen bij het opzetten van seculiere, pluralistische en democratische zusterpartijen in Egypte voor deelname aan vrije verkiezingen die – zodra het leger, zoals we hopen, de macht weer afstaat – over zes maanden zullen worden gehouden.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="3-468-000" speaker_id="96661" name="Krisztina Morvai" is_mep="True" mode="spoken">
      <p sl="hu">Ik zie me gedwongen mijn collega te vragen in hoeverre hij denkt dat het beeld dat hij van Israël en de situatie in het Midden-Oosten heeft gegeven, evenwichtig is, terwijl hij met geen woord heeft gerept over de uiterst grove schendingen van de mensenrechten die door de staat Israël zijn begaan, met inbegrip van de schandalige aanval op Gaza, de zogenoemde veiligheidsmuur, die niets te maken heeft met veiligheid, of alle schendingen van de mensenrechten die door de VN en talrijke andere organisaties en mensenrechtengroepen zijn veroordeeld.</p>
    </intervention>
    <intervention id="3-469-000" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, dit debat gaat over onze hulp aan Egypte. Ik moet er echter op wijzen dat we onze strategische bondgenoot Israël óók moeten helpen.</p>
      <p sl="en">Ik hoef niet uit te leggen waarom Israël onze bondgenoot is, dat het onze democratische waarden deelt, dat de veiligheidsmuur inderdaad het aantal terroristische aanvallen en zelfmoordaanslagen met 90 procent heeft verminderd, of dat Israël – in tegenstelling tot zijn buurlanden – een vrije pers en vrije verkiezingen heeft.</p>
      <p sl="en">Die discussie moet maar een andere keer gevoerd worden. Wat ik hier en nu wil zeggen is dat het vredesverdrag met Israël van cruciaal belang is voor de stabiliteit en de veiligheid in de regio. U mag niet vergeten dat de EU een belangrijke speler in het kwartet is.</p>
    </intervention>
    <intervention id="3-470-000" speaker_id="28407" name="Willy Meyer" is_mep="True" mode="spoken">
      <p sl="es">namens de GUE/NGL-Fractie. – Mijnheer de Voorzitter, mijnheer Füle, er is iets grondig mis met het nabuurschapsbeleid van de Europese Unie en daar moeten we iets aan doen. We hebben de regimes van Mubarak en Ben Ali eerst – uit noodzaak – beschermd. Van die collaboratie – een aanpak die, zoals gezegd, uit noodzaak voortvloeide – zijn we overgestapt op het aanklagen van precies dezelfde dictaturen. En nu proberen we zelfs een zekere mate van zeggenschap te krijgen over het revolutionaire proces voor democratische verandering dat door sommige sectoren van het maatschappelijk middenveld is ingezet.</p>
      <p sl="es">De revoluties in Tunesië en Egypte hebben een aantal zaken met elkaar gemeen. De demonstranten zijn erg jong, de rol van politieke organisaties is onbeduidend – al hebben de vakbonden wél iets ingebracht – en in beide landen wordt gestreefd naar transformatie tot een sociaal georiënteerde rechtsstaat, waar religie geen rol speelt. Dat laatste zou ons moeten verheugen.</p>
      <p sl="es">Ons nabuurschapsbeleid is echter niet voldoende geloofwaardig. Je kunt niet de ene dag – ook al is het uit noodzaak – samenwerken met dictators om ze de volgende dag te veroordelen en dan te proberen medezeggenschap te krijgen over de grondwetshervorming die in Egypte zal worden doorgevoerd.</p>
      <p sl="es">We begrijpen niet, mijnheer Füle, waarom artikel 2 van de associatieovereenkomsten nooit is toegepast. Niet in Egypte, noch in Tunesië, Marokko of Israël. Deze clausule is een sleutelelement in de associatieovereenkomsten, en toch is ze nooit in werking gesteld. De inhoud ervan is heel duidelijk: landen die associatieovereenkomsten met de Europese Unie ondertekenen, moeten het internationaal recht en de mensenrechten respecteren. Deze clausule is nooit in de praktijk gebracht – ze is nooit geactiveerd. Maar wij zijn het dan ook niet eens met de filosofie volgens welke vrijhandel in het Middellandse Zeegebied belangrijker zou zijn dan mensenrechten.</p>
      <p sl="es">Dat is wat er moet gaan veranderen, mijnheer Füle.</p>
    </intervention>
    <intervention id="3-471-000" speaker_id="96994" name="Fiorello Provera" is_mep="True" mode="spoken">
      <p sl="it">namens de EFD-Fractie . – Mijnheer de Voorzitter, dames en heren, de val van president Mubarak effent niet alleen het pad naar democratie, maar biedt tevens enorme mogelijkheden om het Egyptische volk te bevrijden. De hervorming van de democratische instellingen biedt onder meer de kans de economie verder te ontwikkelen en welvaart te bieden aan alle lagen van de bevolking, met inbegrip van de zwakste.</p>
      <p sl="it">Zonder democratie zal de economische ontwikkeling slechts een beperkt aantal gezinnen verrijken, zoals het altijd is geweest in dit soort landen waar maatschappelijke rechtvaardigheid ontbreekt. Het Europese beleid moet Egypte dan ook begeleiden op weg naar hervormingen en het Egyptische volk helpen zijn eigen toekomst te kiezen.</p>
      <p sl="it">Anderzijds moeten we duidelijk zijn tegen de toekomstige regering in Cairo en benadrukken dat een nieuw en genereuzer partnerschapsbeleid afhankelijk zal zijn van de veiligheid in de regio en de vrede met Israël.</p>
    </intervention>
    <intervention id="3-472-000" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, commissaris, ingrijpende omwentelingen maken vanzelfsprekend heftige gevoelens los. Wijzelf, als Europese buitenstaanders, dienen ons echter te hoeden voor emoties en de realiteit in het oog te houden. Wanneer nu van alle kanten de komst van democratie in Egypte of Tunesië bejubeld wordt, gaan we voorbij aan de werkelijkheid. Die is namelijk dat in Egypte de militairen aan de macht zijn, hopelijk slechts als overgangsregering. Tunesië heeft een regime dat niet in staat is om duizenden, misschien wel tienduizenden mensen van illegale emigratie af te houden.</p>
      <p sl="de">Natuurlijk moeten de Europeanen een voorbeeldig lid van de volkerengemeenschap en bondgenoten van de vrijheid zijn. Maar we moeten dat met het oog op de toekomst ook zijn tegenover de regimes en dictaturen die elders in de Arabische wereld nog vast in het zadel zitten. Ik denk dat ons dat alleen lukt als we ons geen illusies maken wanneer we deze volkeren helpen om de zaken te ontwikkelen die bij een democratie horen: een rechtsstaat, een vrije markteconomie en denk- en maatschappijstructuren die ervoor zorgen dat men zich überhaupt iets bij democratie kan voorstellen.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="3-473-000" speaker_id="1934" name="Daniel Cohn-Bendit" is_mep="True" mode="spoken">
      <p sl="de">Mijnheer Mölzer, vindt u het van goede smaak getuigen dat de EU vandaag met mijnheer Gadaffi over de teruggeleiding van vluchtelingen onderhandelt, op de dag dat er bij demonstraties in Libië veertig gewonden zijn gevallen? Vindt u het beter om samen met die dictator de repatriëring van vluchtelingen af te dwingen? Getuigt dat van goede smaak?</p>
    </intervention>
    <intervention id="3-474-000" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer Cohn-Bendit, u hebt mij horen zeggen dat de EU nu al een standpunt moet innemen tegenover dictators die nog vast in het zadel zitten en die zij nog altijd als gesprekspartner accepteert en dat de EU nog voordat zich in de betreffende landen revolutionaire omwentelingen voordoen een lans moet breken voor mensenrechten, democratisering en het rechtsstaatbeginsel. Dat betekent echter niet dat democratisering in deze landen een reden is om asiel te verlenen en als er daar democratie komt, moet het ook mogelijk zijn dat de mensen daar blijven.</p>
    </intervention>
    <intervention id="3-475-000" speaker_id="1263" name="Elmar Brok" is_mep="True" mode="spoken">
      <p sl="de">Mijnheer de Voorzitter, commissaris, fungerend voorzitter van de Raad, we moeten weer oog krijgen voor één ding, iets wat we nog altijd niet geleerd hebben, namelijk dat we met ondemocratische regimes vaak wel samen moeten werken, al was het maar omdat er nog zoveel landen door dictators geregeerd worden. Daarbij mogen we echter niet vergeten om met het maatschappelijk middenveld samen te werken. Beide dingen moeten we tegelijk doen, om zo het respect voor de mensenrechten te vergroten en democratie te ontwikkelen.</p>
      <p sl="de">Verder dienen we te beseffen dat stabiliteit niet het doorslaggevende criterium is. Werkelijke stabiliteit ontstaat alleen als men zijn kaarten op de vrijheid zet. Als we nu de kans niet aangrijpen en de moedige mensen in deze landen niet te hulp schieten, lopen we het gevaar in een leegte te belanden. Dan bewerkstelligen we geen ommekeer, geen wind of change , zoals die in 1989 in Midden- en Oost-Europa opstak, maar krijgen we een situatie als in 1979 in Iran.</p>
      <p sl="de">Nu hulp bieden betekent ook stabiliteit en veiligheid voor ons – vrijheid en stabiliteit zijn twee zijden van dezelfde medaille. Daarom ben ik blij dat de Commissie en onze nieuwe Dienst voor extern optreden, die een moeilijke aanloopperiode had, nu kennelijk samen optrekken en met zinvolle voorstellen komen. Het komt er daarbij op aan dat we de hulp niet alleen structureel verbeteren, maar dat we ook met voorstellen komen – of die opgepikt worden is een zaak van de mensen daar – om deze landen te helpen democratische structuren op te zetten, zodat ze om de volksgunst kunnen wedijveren met elkaar, zodat de democraten de verkiezingen winnen en niet alsnog degenen die in het militaire regime of in de Moslimbroederschap misschien al een organisatiestructuur hebben. Op dit punt moeten we nog wat meer lef tonen en wellicht onze programma's wat slimmer uitleggen dan we in het verleden gedaan hebben.</p>
      <p sl="de">Ik hoop dat we hiermee op de goede weg zijn en een groot aantal fouten uit het verleden kunnen vermijden. Het is ook voor ons een kans. Laten we die dus grijpen.</p>
    </intervention>
    <intervention id="3-476-000" speaker_id="25718" name="Saïd El Khadraoui" is_mep="True" mode="spoken">
      <p sl="nl">Mubarak is weg, maar dat kan maar een tussenstap zijn. Vele andere maatregelen zijn nodig, en het leger, dat de touwtjes nu in handen heeft, moet op een geloofwaardige manier het overgangsproces dat begonnen is begeleiden. Dat betekent de staat van beleg opheffen, alle democratische krachten betrekken bij de stappen die nu gezet worden. De opmaak van een nieuwe grondwet is daarbij een eerste belangrijke test.</p>
      <p sl="nl">De Europese Unie van haar kant moet alle mogelijke middelen, direct en indirect, gebruiken om dat proces te begeleiden. Dat betekent inderdaad onder meer democratische partijen en het maatschappelijk middenveld helpen zich te ontwikkelen. Dat betekent ook de tegoeden bevriezen van degenen die misbruik hebben gemaakt van staatsfondsen. En natuurlijk ook - en dat is veel moeilijker en zal meer werk vragen - een pakket aan economische steunmaatregelen geven, want de overgang zal pas echt succesvol kunnen zijn, wanneer ook de economie wordt aangezwengeld.</p>
      <p sl="nl">Tenslotte stellen wij inderdaad vast dat de democratieclausules die er zijn, weliswaar bestaan maar niet worden toegepast, geen resultaat hebben opgeleverd. Dat zal dus in de evaluatie moeten worden meegenomen.</p>
    </intervention>
    <intervention id="3-477-000" speaker_id="28242" name="Alexander Graf Lambsdorff" is_mep="True" mode="spoken">
      <p sl="de">Mijnheer de Voorzitter, dames en heren, revoluties zijn in hun verloop zelden voorspelbaar. De Amerikaanse revolutie was het in elk geval niet, net zomin als de Franse en de grote Europese revolutie van 1989/1991. Eén ding dienen we echter goed te beseffen: het is en blijft de Egyptische revolutie. Het is geen Europese revolutie waar we invloed op uit zouden kunnen oefenen. Het is dan ook goed wat mevrouw Ashton daar doet, namelijk luisteren en niet proberen het land een Europees dictaat op te leggen.</p>
      <p sl="de">Met één kanttekening: in Egypte mogen in augustus niet zomaar verkiezingen gehouden worden. De Egyptenaren moeten ook echt kunnen kiezen. Het is goed dat de Moslimbroederschap zich bij het grondwetwijzigingsproces aangesloten heeft, een partij opricht, aan de verkiezingen deelneemt, maar ook de wereldlijke krachten moeten bij het proces betrokken worden, zodat het Egyptische volk in zijn strijd voor vrijheid ook echt iets te kiezen heeft.</p>
      <p sl="de">Dan nog iets over het aanpassen van de instrumenten. Dat is jargon en nauwelijks te begrijpen. Wat staat er precies? Dat er meer geld naar de Europese Investeringsbank gaat, die een grotere armslag moet hebben. Maar verder? Wat we nodig hebben is een Europese stichting voor democratie, zodat we in de toekomst doeltreffender, sneller en democratischer met geëngageerde burgers samen kunnen werken.</p>
    </intervention>
    <intervention id="3-478-000" speaker_id="28341" name="Mirosław Piotrowski" is_mep="True" mode="spoken">
      <p sl="pl">Mijnheer de Voorzitter, eens te meer debatteert het Parlement over de situatie in Egypte, die dynamisch is en nauwlettend moet worden gevolgd. Inmiddels is de president van Egypte opgestapt, maar dit heeft de vrees voor destabilisatie van dit land en van de hele regio niet verminderd. De dreiging dat extremistische krachten de macht grijpen is nog altijd aanwezig. Eerder vroeg ik het Parlement en de Commissie om een speciale waarnemingsmissie naar Egypte te sturen en nu moeten we deze delegatie beslissingsbevoegdheid geven. Waar het om gaat is niet alleen hulp bij de voorbereiding van vrije verkiezingen, maar ook het verlenen van een noodpakket financiële steun, te meer omdat de Egyptenaren zelf om financiële hulp voor Egypte vragen. Verergering van de huidige crisis zou kunnen leiden tot toenemende onrust en antidemocratische sentimenten. Als we willen dat de stappen die zijn gezet, effectief zijn, moet er overleg worden gepleegd met de diplomatie van de Verenigde Staten, die actief politiek betrokken zijn in deze regio.</p>
    </intervention>
    <intervention id="3-479-000" speaker_id="4507" name="Bastiaan Belder" is_mep="True" mode="spoken">
      <p sl="nl">Een schrijnend gebrek aan politieke vrijheid, in combinatie met een schrijnende sociaal-economische situatie leidde tot wekenlange massademonstraties en het uiteindelijke aftreden van president Mubarak.</p>
      <p sl="nl">En in de straten van Cairo heet het dat nog slechts één Egyptische burger zich hield aan het uitgaansverbod: Hosni Mubarak. Maar met kwinkslagen alleen verbeter je de gemiddelde levensstandaard van de Egyptische bevolking niet. Dat is beslist een primaire taak van Mubaraks opvolgers, op het gevaar van een volgende protestexplosie af. Gelijktijdig wacht een intern democratiseringsproces. Een vreedzaam verloop daarvan is van groot belang voor de Egyptische burgermaatschappij zelf, maar evenzeer voor de regio.</p>
      <p sl="nl">Alle assistentie die de Europese Unie bij dit dubbele overgangsproces in Egypte kan bieden, juich ik toe, ook met oog op de kwetsbare positie van de Kopten en de continuïteit in de Egyptisch-Israëlische betrekkingen.</p>
    </intervention>
    <intervention id="3-480-000" speaker_id="96904" name="Barry Madlener" is_mep="True" mode="spoken">
      <p sl="nl">Nu het stof is neergedaald in Egypte is het tijd dat wij onze ogen gaan openen voor wat daar werkelijk gebeurt in Noord-Afrika.</p>
      <p sl="nl">Veel van de betogers zijn helemaal niet uit op democratie, maar willen sharia . Allah akbar was een veelgehoorde leus. Journalisten werden belaagd, een Nederlandse correspondent is met de dood bedreigd en als triest dieptepunt is de prachtige Amerikaanse journaliste Lara Logan door een menigte seksueel misbruikt.</p>
      <p sl="nl">De ayatollahs achter dictator Ahmadinejad en Al Qaida vieren feest. De moslimbroeders kunnen hun heilige oorlog tegen Israël en het westen voortzetten.</p>
      <p sl="nl">Ik roep mijn collega's op om vandaag niet naïef te zijn. De Egyptenaren staan voor een belangrijke keuze. Komen de islamitische moslimbroeders aan de macht, of krijgt Egypte een seculiere overheid? Onder sharia wetgeving zullen de Koptische christenen, afvallige moslims, vrouwen en homo's geen menswaardige toekomst hebben in Egypte. Als de islamisten van de moslimbroederschap het voor het zeggen krijgen, zal Israël opnieuw het mikpunt worden van geweld.</p>
      <p sl="nl">Het enige juiste standpunt dat wij vandaag in moeten nemen, moet zijn: Egyptenaren, kies voor vrijheid en tegen sharia ! Islam en democratie gaan niet samen. De nieuwe Egyptische grondwet mag geen sharia worden. De imams mogen de politiek niet gaan beheersen. De Nederlandse partij voor de vrijheid durft dit hardop te zeggen. Durft dit Parlement en durft de Europese Commissie dat vandaag ook? Dat is de vraag die wij vandaag moeten beantwoorden.</p>
    </intervention>
    <intervention id="3-481-000" speaker_id="28474" name="Ioannis Kasoulides" is_mep="True" mode="spoken">
      <p sl="en">Mijnheer de Voorzitter, het vertrek van Hosni Mubarak vormt een eerste stap in de overgang van Egypte naar een pluralistische democratie, overeenkomstig de aspiraties van de Egyptische bevolking.</p>
      <p sl="en">Het Egyptische leger heeft nu de verantwoordelijkheid op zich genomen om het land in korte tijd naar een echte democratie te leiden, een rechtsstaat met een onafhankelijke rechterlijke macht en goed bestuur, waar mensen die zich aan corruptie schuldig maken verantwoording moeten afleggen. De militaire leiders doen er verstandig aan de jeugd niet teleur te stellen. Het waren immers jongeren die bij de demonstraties het voortouw hebben genomen. Hun vertegenwoordigers moeten een kans krijgen tijdens de overgangsperiode mee te werken aan de opbouw van een democratie.</p>
      <p sl="en">De boodschap van Egypte is er een voor de gehele Arabische wereld. De Arabische landen zijn onze partners: het is niet onze bedoeling ze neerbuigend te behandelen of ze een oplossing van buitenaf op te leggen. Onze boodschap aan de Arabische wereld is de boodschap die we aan de Egyptenaren en de Tunesiërs hebben afgegeven: voer hervormingen door en doe dat nu. Zorg voor democratie, goed bestuur, bestrijd corruptie – anders zal het volk zich tegen u keren.</p>
      <p sl="en">En die boodschap geldt niet alleen voor de Arabische wereld. Gisteren heeft diezelfde boodschap ook doorgeklonken in Diyarbarik in Turkije, in Teheran en in andere steden in Iran. Het volk is daartoe in staat!</p>
    </intervention>
    <intervention id="3-482-000" speaker_id="2073" name="Richard Howitt" is_mep="True" mode="spoken">
      <p sl="en">Mijnheer de Voorzitter, ik ben heel blij dat de hoge vertegenwoordiger de eerste belangrijke buitenlandse diplomaat zal zijn die een bezoek aan Egypte brengt. Na afloop van dit debat kan ze met steun van dit Parlement pleiten voor de onmiddellijke vrijlating van politieke gevangenen, het ter verantwoording roepen van degenen die de vreedzame protesten met geweld hebben neergeslagen, het bevriezen van vermogensbestanddelen en het ondernemen van andere acties tegen degenen die in het verleden schendingen van de mensenrechten hebben begaan.</p>
      <p sl="en">Mijnheer de commissaris, dit was de revolutie van de sociale media, beraamd in een internetcafé, met Waer Ghonim van Google als een van haar helden. Ondernemingen als Vodafone zullen evenwel lering moeten trekken uit hun besluit hun diensten stil te leggen. We roepen Vodafone daarom op zich aan te sluiten bij het wereldwijde netwerkinitiatief van mensenrechtenorganisaties, om te laten zien dat ze het beginsel van vrije meningsuiting steunen als dat beginsel bedreigd wordt.</p>
      <p sl="en">Tot slot merk ik op dat het Parlement destijds niet over Tunesië heeft gepraat. We hebben het nu pas over Tunesië, nu de Egyptenaren de straat op gaan. En vandaag hebben we het over Egypte, terwijl we ons misschien zouden moeten afvragen hoe we beter steun kunnen bieden bij een democratische overgang in Jemen, Syrië, Libië en andere landen in de Arabische wereld, vóórdat er mensen worden doodgeschoten in de hoofdsteden van deze landen en Europa en de rest van de wereld zich moeten schamen.</p>
    </intervention>
    <intervention id="3-483-000" speaker_id="4335" name="Marielle De Sarnez" is_mep="True" mode="spoken">
      <p sl="fr">Mijnheer de Voorzitter, ik denk dat de geschiedenis het ons niet zou vergeven als we niet opgewassen zouden zijn tegen de gebeurtenissen die hebben plaatsgevonden en nog steeds plaatsvinden. Ik denk daarom dat het heel belangrijk is dat de Europese Unie in staat is snel lering te trekken uit haar relatieve onzichtbaarheid, om het aardig te zeggen, tijdens de recente gebeurtenissen.</p>
      <p sl="fr">Daarom vind ik dat we echt alles op alles moeten zetten, dat we het democratische overgangsproces, of dat nu in Tunesië is of in Egypte, volledig en onvoorwaardelijk moeten steunen, dat we aan de kant van de bevolking moeten staan en haar dat ook moeten zeggen, en dat we alles moeten doen om ervoor te zorgen dat er een versterkte rechtsstaat ontstaat uit deze revoluties, deze veranderingen, met name in Egypte. Ik denk dat alleen een rechtsstaat een stabiel en stabiliserend element zal zijn voor de gehele regio. Dat is dus enorm belangrijk! We moeten een donorconferentie organiseren en vooral niet bang zijn. Dit zijn niet-religieuze revoluties van Egyptenaren en Tunesiërs die eenvoudigweg vragen om democratie en ontwikkeling, die niet los van elkaar gezien kunnen worden. Laten we echter wel ons nabuurschapsbeleid herzien en de kwestie van de betrekkingen tussen staten, maar ook van de betrekkingen tussen verschillende publieke opinies onderzoeken. Dat is precies de rol van het Europees Parlement.</p>
    </intervention>
    <intervention id="3-484-000" speaker_id="28481" name="Sajjad Karim" is_mep="True" mode="spoken">
      <p sl="en">Mijnheer de Voorzitter, het debat van vandaag verschilt sterk van het debat dat we een aantal dagen geleden in dit Parlement hebben gevoerd. Het is van cruciaal belang dat de mensen in Egypte weten dat we achter hen staan. Ik vind het daarom een heel goede zaak dat onze hoge vertegenwoordiger zich nu naar dat deel van de wereld begeven heeft.</p>
      <p sl="en">Het Egyptische volk vertrouwt nu op het leger om vrije en eerlijke verkiezingen te garanderen, en zo de maatschappij te laten ontstaan waarvoor het volk met zijn bloed – of leven – heeft betaald. Het is nu aan de internationale gemeenschap om de Egyptenaren te helpen hun eigen instellingen op te bouwen en ervoor te zorgen dat politieke partijen op het toneel kunnen verschijnen om deel te nemen aan de verkiezingen. Ik hoop dat de Europese Unie daarbij een rol zal spelen.</p>
      <p sl="en">Tot slot, mijnheer de commissaris, weten we maar al te goed dat leiders van ontwikkelingslanden de gewoonte hebben fondsen naar zichzelf over te hevelen. Het is hoog tijd dat Europa aangeeft dat ze niet langer bereid is als vermogensbeheerder voor deze mensen op te treden.</p>
    </intervention>
    <intervention id="3-485-000" speaker_id="97228" name="Pino Arlacchi" is_mep="True" mode="spoken">
      <p sl="en">Mijnheer de Voorzitter, volgens sommige voorspellingen zou de overgang naar de democratie in Egypte tragisch aflopen. Men beweerde dat een democratische machtsovername door islamitische fundamentalisten onvermijdelijk was, enzovoort, enzovoort.</p>
      <p sl="en">Gelooft u niet dat deze voorstelling van doemdenken getuigt en gewoon onjuist is? Waarom weigeren we in te zien dat terrorisme en islamitisch fundamentalisme nauw samenhangen met tirannieke regeringen en dat democratische regimes nu een mogelijkheid hebben om zowel het terrorisme als het islamitisch fundamentalisme terug te dringen?</p>
    </intervention>
    <intervention id="3-486-000" speaker_id="96904" name="Barry Madlener" is_mep="True" mode="spoken">
      <p sl="nl">Ik beschrijf hier een reëel gevaar dat Egypte loopt, namelijk om ten prooi te vallen aan de islamitische moslimbroeders. En ik roep op dat wij dat gevaar onder ogen zien en ook de Commissie dit onder ogen ziet, en dat wij nu een belangrijk signaal afgeven aan de Egyptenaren, namelijk dat wanneer zij kiezen voor moslimbroeders en sharia , zij steun van ons kunnen vergeten. Dat vind ik een heel belangrijk signaal vandaag en ik hoop dat u mij daarin zult steunen.</p>
    </intervention>
    <intervention id="3-487-000" speaker_id="96838" name="Cristian Dan Preda" is_mep="True" mode="spoken">
      <p sl="ro">Mijnheer de Voorzitter, achttien dagen van opstand, het ontslag van Hosni Mubarak en de machtsovername door de Hoge Militaire Raad hebben feitelijk de weg vrijgemaakt voor een transitie. We hopen dat dit een transitie naar democratie zal zijn. De situatie ontwikkelt zich ongetwijfeld nog verder, op een wijze zoals dat gaat met revolutionaire gebeurtenissen. Zoals u weet is de grondwet opgeschort en het parlement onlangs ontbonden en de commissie die is ingesteld om de grondwet te herzien stelt voor om binnen tien dagen veranderingen door te voeren en binnen zes maanden parlements- en presidentsverkiezingen te houden.</p>
      <p sl="ro">Ik vind dat de Europese Unie alle middelen moet inzetten om iedere beweging die duidt op democratische transitie te steunen. Anderzijds wil ik waarschuwen voor een bepaalde mate van haast, omdat al deze ontwikkelingsprocessen een zekere tijd vergen. Laten we ook niet vergeten dat de democratische krachten dringend hernieuwd en versterkt moeten worden om te voorkomen dat er onevenwichtigheid in het politieke landschap ontstaat.</p>
    </intervention>
    <intervention id="3-488-000" speaker_id="96886" name="Rosario Crocetta" is_mep="True" mode="spoken">
      <p sl="it">Mijnheer de Voorzitter, dames en heren, Egypte: van het virtuele plein op Facebook naar het echte plein, met miljoenen mensen die een eerlijker verdeling van rijkdommen en meer rechtvaardigheid eisen en protesteren tegen corruptie. Van soldaten en tanks moeten we nu overstappen op een echte democratie, met een nieuwe grondwet, nieuwe verkiezingen, afschaffing van de doodstraf, humanere gevangenissen en sociale rechten en vrijheden.</p>
      <p sl="it">Het zal niet makkelijk worden. Degenen die bereid zijn om uit naam van een bepaald idee elk middel in te zetten, staan klaar om op te treden. Wij willen geloven in het grote Egyptische volk dat nooit in een democratie heeft geleefd. Wij willen een seculiere democratie, met een duidelijke scheiding tussen de religieuze en de politieke macht, een democratie die minderheden insluit en mensen echte rechten geeft, namelijk op volksgezondheid, sociale zekerheid en werk.</p>
      <p sl="it">Europa steunt deze aanpak, door middelen te investeren die de echte ontwikkeling van Egypte bevorderen: geen dictaturen meer, geen ellende meer en geen armoede meer.</p>
    </intervention>
    <intervention id="3-489-000" speaker_id="1405" name="Edward McMillan-Scott" is_mep="True" mode="spoken">
      <p sl="en">Mijnheer de Voorzitter, als het goed is, hebben mijn collega’s maandag van mij een e-mail ontvangen waarin ik verslag doe van een informeel bezoek aan Cairo afgelopen weekend. Het was voor mij een privilege om daar als ondervoorzitter voor democratie en mensenrechten aanwezig te zijn.</p>
      <p sl="en">De heer Kasoulides verwees naar de rol die jongeren hebben gespeeld bij de recente revolutie in Egypte. Ze hebben inderdaad een cruciale rol gespeeld. Net nog sprak ik met een van de organisatoren en vroeg hem of hij nog steeds optimistisch gestemd was. En hij zei: “Natuurlijk – de ontwikkelingen gaan de goede kant op.”</p>
      <p sl="en">Maar er zijn problemen. Het tijdschema voor de verkiezingen is niet juist en de termijn voor de grondwetswijziging is veel te kort. We hebben meer tijd nodig. We hebben het nu over Egypte, maar dit proces gaat zich nu ook in andere landen voordoen. Het is precies als in 1989: de Europese Unie heeft behoefte aan speciale procedures – in dit Parlement, in de Commissie, in de Raad en de EDEO. We zijn ingenomen met het voorschot op de democratie dat Cathy Ashdown voor ons heeft genomen, maar er moet meer gebeuren. We moeten hervormingen belonen.</p>
      <p sl="en">“Ik sta hier niet als Brit of Europeaan”, heb ik zondag in Cairo gezegd – en ik hoop dat ik het ook elders, te midden van andere volken zal kunnen zeggen. “Ik sta hier als ere-Egyptenaar.” En zo voelt het nog steeds.</p>
    </intervention>
    <intervention id="3-490-000" speaker_id="28400" name="Francisco José Millán Mon" is_mep="True" mode="spoken">
      <p sl="es">Mijnheer de Voorzitter, we moeten meer opheldering krijgen over de plannen van de Hoge Militaire Raad in Egypte.</p>
      <p sl="es">Een van de beloften luidt dat er binnen zes maanden democratische verkiezingen zullen worden gehouden, nadat er eerst door een groep deskundigen een grondwetswijziging is doorgevoerd. Ik heb echter ook gelezen dat er volgens de Britse minister van buitenlandse zaken volgende week al een nieuwe regering zal aantreden waarin ook oppositieleden zitting zouden hebben.</p>
      <p sl="es">Ik geloof dat we het er allemaal over eens zijn dat een overgangsproces dat op een zo breed mogelijke steun kan rekenen de beste benadering is – tot de verkiezingen worden gehouden. Het zou mooi zijn als de verschillende maatschappelijke groeperingen er samen voor wilden zorgen dat deze overgang zonder al te grote spanningen kan worden gerealiseerd.</p>
      <p sl="es">Dames en heren, de Europese Unie moet dit democratische proces steunen en bijdragen aan het succes ervan. Egypte is een heel belangrijk land – de ontwikkelingen aldaar zullen een repercussie hebben in het hele Middellandse Zeegebied en de rest van de Arabische wereld. Ik ben daarom blij dat mevrouw Ashton volgende week een bezoek aan Cairo zal brengen.</p>
      <p sl="es">Eén laatste punt: de Tunesiërs en de Egyptenaren hebben ons iets geleerd over wat de vrijheidsdrang van volkeren vermag. Ik hoop dat onze ministers van buitenlandse zaken daar lering uit zullen hebben getrokken wanneer ze hun gemeenschappelijk standpunt ten aanzien van Cuba formuleren. Dat is er namelijk op gericht een democratische overgang in dat land mogelijk te maken, en al degenen die zich voor de vrijheid inzetten te verdedigen.</p>
    </intervention>
    <intervention id="3-491-000" speaker_id="28137" name="Kader Arif" is_mep="True" mode="spoken">
      <p sl="fr">Mijnheer de Voorzitter, commissaris, we kunnen nooit genoeg herhalen dat wat er gebeurt in het zuidelijke Middellandse Zeegebied, en breder, in de Arabische wereld, van historische betekenis is, in de eerste plaats voor deze volkeren die, een halve eeuw nadat hun landen onafhankelijk werden door de dekolonisatie, nu hun individuele en collectieve vrijheid veroveren. Het is van historische betekenis, maar ook onverwacht, zoals iedere volksrevolutie, zult u zeggen. Maar deze nieuwe situatie noopt ons tot een complete herziening van onze visie, ons beleid en onze betrekkingen met deze landen. Er zijn voorstellen gedaan.</p>
      <p sl="fr">De behoedzaamheid van onze reacties tot nu toe kan in feite eenvoudig en zorgwekkend genoeg verklaard worden door onze obsessie met stabiliteit, dat wil zeggen onze veiligheidsvisie die wordt gevoed door onze angsten en die slechts gericht was op de strijd tegen immigratie, terrorisme en het radicaal islamisme, naast enkele economische belangen, in het bijzonder de toegang tot energie.</p>
      <p sl="fr">We hebben ons geschikt naar autoritaire regimes die als enige doel hadden onze angsten te bevestigen. De volksopstand heeft de mislukking van ons beleid aangetoond. We hebben het recht niet meer om onze analyses te baseren op dezelfde angsten of erger nog, op dezelfde xenofobe overtuigingen. Daarom moeten we klaarstaan aan de zijde van degenen die meer vrijheid en democratie willen, in plaatsen waar het mogelijk is om moslim, democratisch en niet-religieus te zijn. Dat is de boodschap die ons wordt gegeven.</p>
    </intervention>
    <intervention id="3-492-000" speaker_id="97011" name="Georgios Koumoutsakos" is_mep="True" mode="spoken">
      <p sl="el">Mijnheer de Voorzitter, de opstanden in Tunesië en Egypte brengen reeds een krachtig politiek domino-effect teweeg in vele landen van de islamitische wereld. De samenlevingen komen in opstand met eisen en verlangens die jarenlang werden onderdrukt.</p>
      <p sl="el">Let op! Niets is afgesloten. Alles is net begonnen. Nieuwe uitdagingen en nieuwe vooruitzichten. De vraag is wat Europa doet, wat het kan doen en wat het moet doen. In ieder geval niet wat het tot nu toe heeft gedaan. Europa was feitelijk afwezig, zonder coherentie en zonder te reageren. Wat zal het bijvoorbeeld met de nieuwe immigrantenstroom doen? Toch zeker niet wat het tot nu toe heeft gedaan, zonder solidariteit van het noorden met de partners in het zuiden?</p>
      <p sl="el">Daarom hebben wij met onze collega's uit Cyprus, Malta, Frankrijk, Spanje en Italië hierover een vraag ingediend bij de Commissie. De ontwikkelingen in onze wijdere omgeving worden ook de maat voor de Europese buitenlandse politiek. Zullen wij succes hebben of niet? De tijd werkt in ons nadeel. Lampedusa schreeuwt om een oplossing.</p>
    </intervention>
    <intervention id="3-493-000" speaker_id="96990" name="Carmen Romero López" is_mep="True" mode="spoken">
      <p sl="es">Mijnheer de Voorzitter, ook ik vind het heel goed dat mevrouw Ashton onlangs een bezoek aan Tunesië heeft gebracht en volgende week naar Egypte zal afreizen.</p>
      <p sl="es">Zoals de voorgaande spreker al aangaf – wat kan Europa doen? Het is nu van cruciaal belang dat we deze landen duidelijk maken dat we ze steunen. Europa is om historische en geografische redenen de natuurlijk bondgenoot van de Mediterrane landen. Nu is het juiste moment om ze te laten zien hoe belangrijk ze voor ons zijn. Dat we beseffen dat ze ons tot een radicale ommezwaai van ons nabuurschapsbeleid hebben aangezet, en dat wij hoge verwachtingen hebben voor deze nieuwe Mediterrane regio zoals die nu – tot onze grote verbazing en ongeloof – op instigatie van Egyptische en Tunesische jongeren vorm begint te krijgen.</p>
      <p sl="es">Zoals voorgaande sprekers al hebben gezegd moeten we dit transformatieproces steunen. En dat doen we eerst en vooral door het ontmantelen van het repressieve apparaat. We mogen namelijk niet vergeten dat de dictatuur voortleeft, ook als de dictator aftreedt. De noodtoestand moet dus worden opgeheven. Verder moeten we de democratisch gezinde krachten ondersteunen. Op die manier kan Europa een heuse bijdrage leveren aan dit proces, dat tot consolidering van de democratie en het ontstaan van een nieuw partnerschap moet leiden.</p>
      <p sl="es">Wat er gezegd is over de noodzaak om de instrumenten aan te passen is geen loze retoriek. Het is gewoon zo dat één bladzijde is uitgewist en dat we nu aan een volgende bladzijde moeten beginnen.</p>
    </intervention>
    <intervention id="3-494-000" speaker_id="96656" name="Boris Zala" is_mep="True" mode="spoken">
      <p sl="sk">Mijnheer de Voorzitter, tegen de achtergrond van wat de heer Verhofstadt zojuist zei, is het volstrekt duidelijk dat het de Egyptische democratische oppositie niet gelukt is de revolutionaire krachten in de straten om te smeden tot een eendrachtig vertegenwoordigend lichaam. Een dictator verjagen is één ding, democratie tot stand brengen een ander.</p>
      <p sl="sk">Een van de belangrijkste wapenfeiten van de revoluties in 1989 in Midden-Europa was dat men toen in staat was een reële organisatie op poten te zetten die de democratische seculiere revolutionaire krachten vertegenwoordigde.</p>
      <p sl="sk">Hier is ruimte voor hulp van EU-zijde. Dat is misschien nog wel belangrijker dan geld en andere zaken. Die zijn overigens wél belangrijk in volgende fases.</p>
      <p sl="sk">Wie gaat er nu met de legerleiding om de tafel zitten om knopen door te hakken? Wie gaat er straks meedoen aan de verkiezingen als vertegenwoordiger van deze democratische krachten? Het antwoord op die vragen is nog niet duidelijk en dat is dan ook precies waar de Europese Unie een helpende hand zou kunnen toesteken. En als wij daarin slagen, hoeven we niet bang te zijn dat Egypte dezelfde kant op gaat als Iran, maar mogen we er juist zeker van zijn dat Iran de Egyptische weg inslaat.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="3-495-000" speaker_id="2073" name="Richard Howitt" is_mep="True" mode="spoken">
      <p sl="en">Mijnheer de Voorzitter, ik wil tegenover mijn vriend de heer Zala graag kwijt dat ik veel gehad heb aan wat hij gezegd heeft over zijn persoonlijke ervaring als iemand die zelf een revolutie heeft meegemaakt. Mijnheer Zala, er zijn in dit debat twee vragen aan de orde gekomen waarover ik graag uw mening zou vernemen. Voor de mensen daar – als het buitenland zich niet uitspreekt vóór democratie, is het dan niet zo dat dit verzuim extremisme in de hand werkt in plaats van het te belemmeren? En als het buitenland zich wel uitspreekt vóór democratie – wordt dat dan gezien als inmenging of als ongepast? Ik zou graag willen weten wat u hiervan denkt.</p>
    </intervention>
    <intervention id="3-496-000" speaker_id="96656" name="Boris Zala" is_mep="True" mode="spoken">
      <p sl="sk">Hartelijk dank voor deze vraag. We beschikken volgens mij over een zodanig ruime ervaring met revoluties tegen dictatoriale regimes dat we alle reden hebben om behoedzaam te voorkomen dat we ons met onze goede raad mengen in de binnenlandse aangelegenheden van andere landen. Ook bij ons in 1989 heerste dit besef terwijl wij vele mensen uit het buitenland hebben geraadpleegd. We konden putten uit ervaringen uit het verleden. Over talloze onderwerpen kunnen wij deze landen bijstaan met raad. Als die raad steekhoudend is, zal zij ook geaccepteerd worden.</p>
    </intervention>
    <intervention id="3-497-000" speaker_id="28276" name="Laima Liucija Andrikienė" is_mep="True" mode="spoken">
      <p sl="en">Mijnheer de Voorzitter, de ontwikkelingen in Egypte zijn voor de hele regio én voor de betrekkingen van de EU met dat deel van de wereld van groot belang. Het is dus zaak dat we er tijdig aandacht aan besteden en ons niet reactief, maar juist proactief opstellen.</p>
      <p sl="en">Als een land – Egypte of eender welk ander land – het recht op democratie opeist, moet de EU aanbieden het volk van dat land te helpen om ervoor te zorgen dat die droom bewaarheid wordt.</p>
      <p sl="en">Nu de grondwet van Egypte voorlopig buiten werking is gesteld, het parlement is ontbonden en er later dit jaar presidentsverkiezingen zullen worden gehouden, is het heel belangrijk dat we ervoor zorgen dat er in dit land inderdaad eerlijke en vrije verkiezingen kunnen worden gehouden. De mensen zullen aandringen op hun recht op vrije media en vrijheid van meningsuiting.</p>
      <p sl="en">Het is intussen wel zo dat als verkiezingen worden gehouden zonder dat er eerst een werkelijke basis voor democratie is gelegd, extremisten wel eens de overhand zouden kunnen krijgen.</p>
    </intervention>
    <intervention id="3-498-000" speaker_id="28352" name="Zuzana Roithová" is_mep="True" mode="spoken">
      <p sl="cs">Mijnheer de Voorzitter, commissaris, ik ben een warm voorstander van alle stappen van de hoge vertegenwoordiger die ertoe leiden dat Egypte zonder bloedvergieten de overstap kan maken naar democratie en welvaart. Dat betekent echter niet dat we de ogen moeten sluiten voor het aanzwellende geweld dat nu door radicale moslims gepleegd wordt tegen koptische christenen. Ik ben in contact met Europeanen en Tsjechen die de kopten ondersteunen, echt letterlijk met gevaar voor eigen leven. De Europese Unie dient het Egyptische leger krachtig op te roepen een voorbeeld te stellen en een aantal vervolgers van christenen te straffen. Tegelijkertijd dient de Europese Unie bedreigde kopten actief te helpen tijdelijk uit te wijken naar veilige landen.</p>
      <p sl="cs">Ik zou u dan ook willen vragen om de Raad voor te stellen tijdelijke beschermingsmaatregelen te nemen overeenkomstig Richtlijn 2001/55/EG om koptische christenen het leven te redden tot het moment dat Egypte weer een veilig vaderland voor hen is. Kunt u zich daar alstublieft voor inzetten, mijnheer de commissaris?</p>
    </intervention>
    <intervention id="3-499-000" speaker_id="28120" name="Simon Busuttil" is_mep="True" mode="spoken">
      <p sl="mt">Mijnheer de Voorzitter, er zijn van nu af aan drie dingen die we nodig hebben. Ten eerste moet onmiddellijk hulp worden geboden aan Egypte tijdens de overgangsfase, evenals aan Tunesië, zodat zij kunnen werken aan een volledige en stabiele democratie. Ten tweede hebben we een langetermijnplan nodig – wat ik een Marshallplan noem – voor elk land dat, zoals Tunesië en Egypte, van plan is de weg naar democratie in te slaan. Op deze manier kunnen wij laten zien dat wij er zijn om de helpende hand te bieden aan wie voor democratie kiest – en laten zien dat democratie de voorloper is van succes.</p>
      <p sl="mt">Ten slotte dient ons beleid ten aanzien van het Middellandse Zeegebied volledig herzien te worden. We moeten inzien en toegeven dat hierin de noodzakelijke visie ontbrak om te begrijpen wat er zich had kunnen voordoen in de Arabische landen, en wat zich nu ook echt heeft voorgedaan.</p>
    </intervention>
    <intervention id="3-500-000" speaker_id="33984" name="Ioan Mircea Paşcu" is_mep="True" mode="spoken">
      <p sl="en">Mijnheer de Voorzitter, de vorige keer gaven sommigen van ons uiting aan hun frustratie over de milde toon van onze publieke – ik herhaal: publieke – verklaringen (woorden, geen daden) over de gebeurtenissen in Egypte voorafgaand aan het aftreden van Mubarak. Natuurlijk verkeert mevrouw Ashton in een positie waarin ze uit twee kwaden moet kiezen, maar als we willen dat de stem van de EU gehoord wordt, moet die wel luid genoeg zijn.</p>
      <p sl="en">Om terug te komen op Egypte: uitgaande van mijn eigen ervaringen als Roemeen voorzie ik dat de echte moeilijkheden nog maar net begonnen zijn. Met het vertrek van de voormalige president zijn de problemen van het land niet opgelost – integendeel, ze zullen nog in aantal en ernst toenemen. Sommige daarvan, zoals een leger dat zijn belofte om op de overeengekomen datum vrije verkiezingen te houden niet nakomt, of de opzegging van het verdrag met Israël, zullen ons rechtstreeks treffen.</p>
      <p sl="en">Ondanks dat alles put ik moed uit onze bereidheid om door voortdurend contact met de plaatselijke autoriteiten dergelijke problemen voor te zijn. Hoopvol zijn ook de voorbereidingen die we treffen om met de meest geëigende middelen te interveniëren.</p>
    </intervention>
    <intervention id="3-501-000" speaker_id="96874" name="Alexandra Thein" is_mep="True" mode="spoken">
      <p sl="de">Mijnheer de Voorzitter, dames en heren, ik kom uit Berlijn en de hele wereld deelde onze vreugde toen de grens in onze stad ophield te bestaan en overal in Oost-Europa de grenzen opengingen. Nu, in het geval van Egypte, hebben we te laat, te aarzelend en vooral met te weinig medeleven gereageerd. Waar was onze blijdschap? We hadden het alleen maar te pas en te onpas over 'behoud van stabiliteit'. Maar vrijheid is voor elk mens op aarde het belangrijkste dat er is.</p>
      <p sl="de">Zeker wij Duitsers weten waar we het over hebben. Wat in Egypte bestond, was geen stabiliteit maar onderdrukking. Vrijheid en stabiliteit gaan altijd uitstekend samen. Daarom mogen we de Egyptenaren niet voorschrijven wie ze te kiezen hebben. Als de verkiezingen eerlijk en democratisch verlopen, moeten we de uitslag respecteren. We mogen ons namelijk niet, zoals we indertijd in Palestina of al eerder in Algerije deden, het recht voorbehouden om de gekozenen al dan niet te erkennen. We moeten de verkiezingen respecteren.</p>
    </intervention>
    <intervention id="3-502-000" speaker_id="96662" name="Franziska Katharina Brantner" is_mep="True" mode="spoken">
      <p sl="en">Mijnheer de Voorzitter, ik zou de heer Füle voor willen houden dat al onze aandacht erop gericht moet zijn om op een overgang naar een civiel bestuur aan te dringen en erop toe te zien dat het huidige militaire regime zijn beloften nakomt.</p>
      <p sl="en">Als ik het wel heb, is er inmiddels een commissie gevormd die een grondwet gaat uitwerken, maar daar zit geen enkele vrouw in. Dat is nogal teleurstellend als je bedenkt hoeveel vrouwen – jonge vrouwen – de straat op zijn gegaan om duidelijk te maken dat de hele maatschappij betrokken is bij deze democratische omwenteling, deze revolutie. Dus moeten we hen steunen en moeten we er bij iedereen die daarheen gaat, ook bij mevrouw Ashton, op aandringen met vrouwen te gaan praten en niet alleen ontmoetingen met de gebruikelijke prominenten te hebben, maar ook met degenen die bij de revolutie betrokken waren en toch maar zelden gehoord worden.</p>
      <p sl="en">We moeten erop staan dat alle arrestanten vrijgelaten worden en dat er een onderzoek komt naar het geweld dat zich heeft voorgedaan. Overigens denk ik dat mevrouw Ashton gelijk heeft: dit is een tijd om groot te denken. Dit gaat om EU-handel, om visa, om geld – en het gaat om moed.</p>
    </intervention>
    <intervention id="3-503-000" speaker_id="4546" name="Struan Stevenson" is_mep="True" mode="spoken">
      <p sl="en">Mijnheer de Voorzitter, aan het begin van dit debat prees de commissaris de moed van de jonge mensen die in Egypte en Tunesië de straat op gingen en de opstand tot een feit maakten.</p>
      <p sl="en">Honderdduizenden demonstreerden in Teheran en andere Iraanse steden en werden met geweld uiteengedreven. Ze werden verpletterd. Een student kwam om het leven. Anderen zijn gemarteld en in de gevangenis geworpen, waar ze ongetwijfeld geëxecuteerd worden vanwege hun pogingen dat fascistische regime omver te werpen.</p>
      <p sl="en">Waarom spreken we hun nooit moed in? Waarom verstijven we als konijntjes in het licht van de koplampen als het erom gaat de mullahs in Teheran aan te pakken? Waarom spreken we niet onze afkeuring uit over de wrede psychologische marteling en omsingeling van 3 400 Iraniërs in het kamp Asjraf? Het wordt tijd dat we in actie komen en ons achter de Iraanse oppositie scharen.</p>
    </intervention>
    <intervention id="3-504-000" speaker_id="99416" name="Nikolaos Salavrakos" is_mep="True" mode="spoken">
      <p sl="el">Mijnheer de Voorzitter, over de recente volksopstanden en over alle andere die er nog in het verschiet liggen in het Mediterrane deel van Afrika moeten wij eens heel goed nadenken. Wij moeten achterhalen wat de oorzaak is van deze opstanden: of het armoede is, godsdienst, onrecht, corruptie of gebrek aan democratie en vrijheid. Wat willen deze mensen precies, die tegen hun regimes in opstand komen waarop ze tot voor kort hebben gestemd en die zij sinds dertig of veertig jaar voor hun gids en leider hielden?</p>
      <p sl="el">Ik heb de indruk dat wij hier in deze zaal ons als de hoeders van volledige democratie beschouwen. De eerste oplossing die wij bieden is geld. Maar geld hadden ze en enkele handige jongens lieten dat verdwijnen! Wij moeten inzien dat het om geopolitieke instabiliteit gaat en om de verschuivingen die daardoor in deze regio kunnen optreden, om de consequenties van de volksopstanden en het nieuwe evenwicht dat daaruit zal voortvloeien.</p>
    </intervention>
    <intervention id="3-505-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie. – Mijnheer de Voorzitter, ik dank de geachte afgevaardigden voor hun waardevolle opmerkingen en vragen. Ik waardeer de gelegenheid zeer die ik vandaag kreeg om met u van gedachten te wisselen over de gebeurtenissen in Egypte en over de beste manier om daarop te reageren. Ik heb veel constructieve opmerkingen en voorstellen gehoord en zal uw boodschappen overbrengen aan de vicevoorzitter van de Commissie/hoge vertegenwoordiger voor buitenlandse zaken en veiligheidsbeleid.</p>
      <p sl="en">We zullen ons samen beraden op de beste aanpak van deze kwesties en zullen ze hoog op onze prioriteitenlijst houden als we ons antwoord op de Egyptische situatie formuleren. Ik verzeker u dat we, geholpen door het permanente evaluatieproces, beide hoofdelementen volledig recht zullen doen: ten eerste de hervormingsbehoeften van de betrokken landen, maar daarnaast ook de strategische bezinning op deze geweldige en historische omwentelingen in een naburige regio en hun gevolgen voor ons nabuurschapsbeleid. Het Parlement neemt daarbij een belangrijke plaats in.</p>
      <p sl="en">De Egyptenaren hebben bewezen dat ze in staat zijn hun lot in eigen hand te nemen. Ze vragen om democratie, ze vragen om sociaaleconomische hervormingen en de Europese Unie hoort hun daarbij haar volledige steun te kunnen geven. Ik zei al dat de ontwikkelingen nog in een pril stadium zijn, maar de Europese Unie is volledig toegerust om de signalen van de Egyptenaren zelf op te vangen en erop in te springen.</p>
    </intervention>
    <intervention id="3-506-000" speaker_id="96668" name="Seán Kelly" is_mep="True" mode="spoken">
      <p sl="en">Mijnheer de Voorzitter, mijn complimenten voor de manier waarop u vandaag met de catch-the-eye-procedure bent omgegaan! Het was voor het eerst dat ik de namen van tevoren omgeroepen hoorde worden wanneer er maar een beperkt aantal sprekers aan bod kwam, zodat afgevaardigden die het woord niet zouden kunnen voeren weer verder konden gaan met hun eigen bezigheden. Ik heb mij niet aangemeld voor de catch-the-eye-procedure in dit debat, maar het is mij niet ontgaan wat u deed en ik hoop dat de andere voorzitters uw voorbeeld zullen volgen.</p>
    </intervention>
    <intervention id="3-507-000" speaker_id="28576" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-508-000" speaker_id="96848" name="Mariya Nedelcheva" is_mep="True" mode="written">
      <p sl="nl">De Egyptische autoriteiten zijn van plan om de grondwet van het land te herzien. Een groep juristen is aan het werk gezet en krijgt tien dagen de tijd om wijzigingsvoorstellen in te dienen. Dat is heel goed nieuws. De meest omstreden artikelen zullen herzien moeten worden, onder andere met betrekking tot het onbeperkte aantal presidentiële termijnen, de beperkende voorwaarden voor kandidaatstelling voor de presidentiële verkiezingen, de wijze van toezicht op verkiezingen en ook de beperkte beroepmogelijkheden na parlementsverkiezingen. De democratische overgang is dus in gang gezet. De herziening van de grondwet is echter niet het enige punt waaraan moet worden gewerkt. Economisch welzijn en sociale cohesie zijn absolute voorwaarden voor de emancipatie van een volk en het goed functioneren van een land. De Europese Unie van haar kant kan niet werkeloos blijven toezien bij deze veranderingen. Na de democratische overgang te hebben toegejuicht zal mevrouw Ashton de partnerschapsovereenkomsten moeten opwaarderen door de rechtsstaat, de rechtspraak en de verdediging van de mensenrechten tot kernpunten te maken. Die waarden kunnen niet terzijde worden geschoven onder het voorwendsel dat er naar stabiliteit in onze betrekkingen moet worden gezocht.</p>
    </intervention>
    <intervention id="3-509-000" speaker_id="23938" name="John Attard-Montalto" is_mep="True" mode="written">
      <p sl="en">Het is van het grootste belang om de positie van de EU te bepalen ten aanzien van de beroering die in veel Arabische landen en Egypte in het bijzonder ontstaan is. Deze beroering heeft iedereen verrast en er lijken geen noodplannen voor dergelijke voorvallen klaargelegen te hebben, voorvallen die zich niet plaatselijk maar overal en nergens voordeden. Toch vertoont de sociaal-politieke voedingsbodem voor de omwentelingen in de Arabische wereld in veel van de landen waar veranderingen op gang gekomen zijn de nodige overeenkomsten.</p>
      <p sl="en">Uit de mond van mevrouw Ashton is opgetekend dat de EU een 'democratische roeping' heeft om de veranderingswensen van de bevolking ter harte te nemen – en we zien nu al hoe die veranderingen zich in de wereld om ons heen voltrekken, want de gebeurtenissen in de Arabische landen missen hun uitwerking niet op de politieke, sociale en economische kwesties die de wereldgemeenschap bezighouden. Een daarvan is de gewichtige kwestie van de veiligheid en stabiliteit en het lijdt geen twijfel dat de 'democratische roeping' betrekking heeft op landen die doorgaans beschouwd worden als geallieerd met landen die momenteel een democratisch staatsbestel hebben. Op dit moment valt niet te overzien waar het democratisch veranderingsproces toe zal leiden en welke positie de traditionele democratieën en met name de EU daarbij uiteindelijk zullen innemen.</p>
    </intervention>
  </section>
  <section id="creitem17" title="13. Mediawet in Hongarije (debat)">
    <intervention id="3-511-000" speaker_id="28576" name="De Voorzitter" is_mep="True" mode="spoken">
      <p sl="nl">Aan de orde is de verklaring van de Commissie over de mediawet in Hongarije.</p>
    </intervention>
    <intervention id="3-512-000" speaker_id="photo_generic" name="Neelie Kroes" is_mep="True" mode="spoken">
      <p sl="en">vicevoorzitter van de Commissie. – Mijnheer de Voorzitter, ik heb het genoegen u te kunnen meedelen dat toen het vliegtuig vanochtend in Straatsburg landde mij het goede nieuws bereikte dat de Hongaarse minister-president zich bereid verklaard heeft de mediawet aan te passen en die in overeenstemming te brengen met alle aspecten van het Europees recht waar wij, de Europese Commissie, op gewezen hebben, inclusief de mogelijke schendingen van het Handvest van de grondrechten.</p>
      <p sl="en">Men verzekert mij dat het Hongaarse kabinet de wetswijzigingen op zijn eerstvolgende zitting vast zal stellen. De lichaamstaal van de Hongaarse regeringsvertegenwoordiger geeft mij de indruk dat dit gemeend is en dat de kwestie de komende dagen in het Hongaarse parlement ter sprake zal komen.</p>
      <p sl="en">De vier terreinen waarop de Hongaarse autoriteiten wijzigingen toegezegd hebben zijn de volgende.</p>
      <p sl="en">Punt één: een evenwichtige verslaggeving. De afgesproken wijzigingen beperken de vereiste van een evenwichtige verslaggeving, net als in andere lidstaten, tot de omroep en hebben dan niet meer betrekking op on-demand -diensten in de audiovisuele sector en niet op de schrijvende pers. Bovendien hoort nu elke inperking van de omroepen aan het evenredigheidsbeginsel te voldoen. Natuurlijk zal de Commissie toezien op de manier waarop dit beginsel in secundaire wetgeving vertaald wordt.</p>
      <p sl="en">Ik noemde vier terreinen. Het tweede is het land-van-herkomstprincipe. De afgesproken wijzigingen komen erop neer dat buitenlandse omroepen niet langer beboet kunnen worden voor een overtreding van bepalingen uit de Hongaarse mediawet ter bescherming van minderjarigen en ter voorkoming van aanzetten tot haat. In plaats daarvan behouden de Hongaarse autoriteiten zich het recht voor om de doorgifte van zulke programma's op Hongaars grondgebied te staken, hetgeen in overeenstemming is met de AVMS-richtlijn.</p>
      <p sl="en">Wat betekent dat? Het betekent dat omroepen die legaal zijn gevestigd en toegelaten in andere lidstaten en die zich houden aan de daar geldende wetten, de vrijheid hebben in Hongarije uit te zenden, zonder daarbij het risico te lopen door de Hongaarse autoriteiten beboet te worden.</p>
      <p sl="en">Punt drie: de registratieplicht. De afgesproken wijzigingen komen erop neer dat aanbieders van audiovisuele diensten zich alleen hoeven te laten registreren nadat ze zijn begonnen hun diensten aan te bieden en dat is in overeenstemming met de Europese richtlijn. Dit betekent dat aanbieders in de audiovisuele mediasector en uitgevers niet langer aangewezen zijn op voorafgaande toestemming door de Hongaarse autoriteiten.</p>
      <p sl="en">Punt vier: aanstootgevende inhoud. De Hongaarse regering toonde zich verder bereid om een bepaling in haar mediawet aan te passen die de vrijheid van expressie zou kunnen ondergraven. De wet stelt namelijk heel in het algemeen dat programma's en artikelen geen aanstoot mogen geven, zelfs niet indirect, aan personen, meerderheden of minderheden. De afgesproken wijzigingen beperken het verbod tot discriminatoire uitingen. Bovendien zijn de bepalingen niet langer van toepassing op aanbieders van mediadiensten die in andere EU-lidstaten zijn gevestigd.</p>
      <p sl="en">We zullen nauw samenwerken met de Hongaarse autoriteiten om ervoor te zorgen dat de afgesproken wijzigingen in Hongaars recht omgezet en in de praktijk toegepast worden. We zullen de ontwikkelingen blijven volgen, maar dat spreekt voor zich. Het behoeft verder geen betoog dat de Commissie ook in andere lidstaten zal toetsen of de nationale wetgeving een adequate omzetting is van de AVMS-richtlijn en dat wij waar nodig vergelijkbare klachten zullen indienen. De Commissie schrikt er niet voor terug om gebruik te maken van haar machtsmiddelen. Wij deinzen er niet voor terug om de persvrijheid en het pluralisme daar waar het nodig is te verdedigen en het onderhavige geval maakt dat hopelijk voldoende duidelijk.</p>
      <p sl="en">Ik kan u verzekeren dat de Commissie de zorgen deelt die bij velen van u en in het maatschappelijk middenveld leven over de algehele toestand van de media in Europa. Ik ben bereid om ook andere maatregelen ter bescherming van een pluralistische pers te nemen die tot de bevoegdheden van de EU behoren, zonder daarbij evenwel de subsidiariteit uit het oog te verliezen.</p>
      <p sl="en">De Commissie heeft niet alleen de plicht, maar ook de diepgevoelde wens om de dialoog tussen belanghebbenden en beleidsmakers op Europees niveau te bevorderen. De veranderingen in het Europese medialandschap vervullen menigeen met zorg over de toekomst. Ze bieden mogelijkheden, maar brengen ook gevaren voor het pluralisme die verder gaan dan de uitoefening van eigendomsrechten. Het lijdt geen twijfel dat er een methode voor het meten van pluralisme in de brede zin van het woord opgesteld moet worden, een methode die recht doet aan juridische, economische en sociale aspecten en deze niet als afzonderlijke grootheden behandelt, zoals tot nu toe vaak het geval was.</p>
      <p sl="en">Ik ben dan ook van plan een groep van meerdere belanghebbenden bijeen te brengen en die te vragen om de uitdagingen in kaart te brengen waarmee de media nu en in de toekomst worden geconfronteerd, met inbegrip van het pluralisme in de Europese media. U weet dat ik uw inbreng zeer waardeer en daarom zal het Europees Parlement in deze deskundigengroep vertegenwoordigd zijn, als u op mijn uitnodiging daartoe in wilt gaan. Ik kom zeer binnenkort met nadere details. De groep krijgt het verzoek mij te adviseren over verdere maatregelen die het medialandschap betreffen en ik ben ten volle bereid alle concrete stappen te ondernemen die deel van mijn bevoegdheden uitmaken.</p>
    </intervention>
    <intervention id="3-513-000" speaker_id="96843" name="Marco Scurria" is_mep="True" mode="spoken">
      <p sl="it">namens de PPE-Fractie . – Mijnheer de Voorzitter, dames en heren, ik neem met enig gevoel van schaamte deel aan deze discussie, aangezien de commissaris ons in feite heeft gezegd dat het zinloos is om dit debat te voeren omdat er niets te bespreken valt.</p>
      <p sl="it">Wij zouden ons niet in deze situatie bevinden als onze collega’s naar ons hadden geluisterd toen wij op eerdere momenten, zoals in commissievergaderingen en bij overleg in dit Huis, vroegen of het mogelijk was even te wachten, aangezien de Hongaarse regering zich immers altijd bereid had getoond tegemoet te komen aan de standpunten van de Commissie. Het zou ook vreemd zijn als het anders was geweest, aangezien Hongarije momenteel het voorzitterschap van de Europese Unie bekleedt.</p>
      <p sl="it">Toch heeft men besloten door te zetten, wellicht – nee, geheid – om ideologische en politieke redenen, en aangegeven dat dit debat plaats moest vinden. Er zijn resoluties voorgelegd, waarover morgen gestemd zal worden. Waarschijnlijk hadden we voorzichtiger moeten zijn en meer vertrouwen moeten hebben in regeringen die op democratische wijze door hun eigen bevolking zijn gekozen, te beginnen met de Hongaarse regering, die door zo’n grote meerderheid van het volk is gekozen dat het geenszins nodig was om de media te manipuleren om een interne consensus te bewerkstelligen.</p>
      <p sl="it">Persoonlijk ben ik van mening dat wij het beste nu onze socialistische en liberale collega’s, die bepaalde resoluties hebben ingediend, kunnen verzoeken deze in te trekken, zodat wij onszelf niet langer te kijk zetten en het Parlement zich weer kan bezighouden met de echte problemen van Europese burgers. Uiteraard dank ik de commissaris voor het werk dat zij heeft verricht.</p>
    </intervention>
    <intervention id="3-514-000" speaker_id="4519" name="Claude Moraes" is_mep="True" mode="spoken">
      <p sl="en">namens de S&amp;D-Fractie . – Mijnheer de Voorzitter, de Fractie van de Progressieve Alliantie van Socialisten en Democraten in het Europees Parlement verwelkomt natuurlijk de vooruitgang op de vier cruciale gebieden, dat wil zeggen evenwichtige verslaggeving, het beginsel van het land van oorsprong, enzovoort. Natuurlijk verwelkomen we dat, commissaris. Dat was de tekst van onze resolutie; dat was de druk die we uitoefenden op u en op de Hongaarse autoriteiten om met resultaten te komen.</p>
      <p sl="en">Ten eerste moet ik u vragen naar de timing. Was het zuiver toeval, toen u aan het wachten was op de luchthaven, zoals u zei, of was het de druk van het Parlement die tot vier cruciale amendementen heeft geleid op de vier cruciale gebieden waar we om hebben gevraagd? We zouden graag willen weten of deze concessies zeker zijn gesteld. Natuurlijk heeft het Parlement nog niet de tekst kunnen zien van de onderhandelingen tussen de Commissie en de Hongaarse autoriteiten, waardoor we meer tijd nodig hebben om ons standpunt over deze kwestie volledig te formuleren. Het lijkt echter duidelijk dat tijdens de onderhandelingen vele andere ernstige zorgen van dit Parlement, en natuurlijk van onze Fractie van de Progressieve Alliantie van Socialisten en Democraten in het Europees Parlement, niet volledig aan bod zijn gekomen.</p>
      <p sl="en">Cruciale vragen zijn nog niet beantwoord, waaronder de samenstelling van de autoriteit voor de media en de mediaraad en de duur van hun politieke mandaat. Deze instanties hebben een gelijksoortige politieke samenstelling en oefenen nog steeds verregaand en centraal politiek, justitieel en overheidstoezicht uit op alle media. We moeten antwoorden hebben ten aanzien van hoe we met deze kwestie omgaan. Daarnaast is het betreurenswaardig dat de Commissie geen actie heeft ondernomen naar aanleiding van de aanbevelingen van bijvoorbeeld het Parlement, de Raad van Europa, de commissaris en de OVSE wat betreft de schending van het beginsel van de bescherming van journalistieke bronnen, buitensporig onevenredige sancties en het einde van de politieke en financiële onafhankelijkheid van de publieke omroep.</p>
      <p sl="en">Commissaris, zoals u weet is er een lijst met vragen die nog steeds beantwoord moeten worden, bij voorkeur in dit debat. Het spreekt voor zich dat we de bereidheid van de Hongaarse autoriteit om de wet te wijzigen verwelkomen. We moedigen ook de uitvoering van amendementen aan die betrekking hebben op de openstaande punten van zorg voor ons allen hier in het Parlement, met volledige inachtneming van de geest van het Handvest van de grondrechten van de Europese Unie, in het bijzonder van artikel 11, dat de vrijheid van meningsuiting beschermt. We zouden van u graag verdere antwoorden willen hebben op de vraag of u denkt dat artikel 11 wordt nageleefd. We moeten het maatschappelijk middenveld en belanghebbenden betrekken bij het waarborgen van de beginselen van transparantie en verantwoording alsmede beste praktijken.</p>
      <p sl="en">Commissaris, we hebben namens onze fractie een ontwerpresolutie ingediend omdat we de concessies wilden die u reeds hebt aangekondigd, maar we willen meer. Democratieën worden gebouwd op het beginsel van vrije en onafhankelijke media. We schamen ons er in onze fractie niet voor om dit beginsel krachtig te verdedigen en we zullen alles doen wat in onze macht ligt om het te beschermen, voor Hongaren en voor alle burgers van de EU.</p>
    </intervention>
    <intervention id="3-515-000" speaker_id="39713" name="Renate Weber" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, in het verleden hebben we in dit Parlement gevallen besproken van verschillende regeringen die uiting gaven aan de wens om de media onder toezicht te stellen, maar de pogingen gingen nooit zo ver als in het geval van de Hongaarse mediawet, waar op alles toezicht wordt uitgeoefend, van de televisie tot de radio, de geschreven pers, on-demand-media en bloggers, en van de registratie tot het functioneren en het schorsen van media.</p>
      <p sl="en">Toen wij, de Fractie Alliantie van Liberalen en Democraten voor Europa, ons voor de eerste keer tegen deze wet uitspraken, werden we ervan beschuldigd dit om politieke redenen te doen. De ervaring heeft echter aangetoond dat we gelijk hadden en vandaag geeft zelfs de Hongaarse regering toe dat er iets helemaal mis is met deze wet. Daarom zijn er meerdere amendementen voorgesteld. We vertrouwen de Commissie op haar woord dat dit inderdaad het Hongaarse standpunt is en hopen het in schriftelijke vorm te ontvangen en we zullen de wijzigingen nauwgezet volgen.</p>
      <p sl="en">Niettemin zijn de vier door de Commissie gevraagde gebieden slechts onderdeel van een veel groter geheel. Andere aspecten moeten ook worden veranderd: de enorme toezichtbevoegdheden in handen van een politiek benoemde persoon die twee autoriteiten voor mediatoezicht gedurende negen jaar heeft geleid, het gebrek aan bescherming van journalistieke bronnen en het gebrek aan doeltreffende rechtsmiddelen, om er slechts enkele te noemen. Ten slotte moeten niet alleen onze critici, maar ook de Europese Commissie zelf, de Hongaarse en Europese burgers en journalisten antwoord geven op de vraag waarom ook de OVSE en de commissaris voor de mensenrechten van de Raad van Europa de aspecten die ik zojuist heb genoemd scherp hebben bekritiseerd.</p>
      <p sl="en">We kunnen niet allemaal politieke redenen hebben. Integendeel, onze reden is dat we gemotiveerd worden door een reëel belang bij het bestaan van mediavrijheid ten gunste van onze burgers.</p>
    </intervention>
    <intervention id="3-516-000" speaker_id="96815" name="Judith Sargentini" is_mep="True" mode="spoken">
      <p sl="nl">namens de Verts/ALE-Fractie . – Mijn eerste vragen zijn voor commissaris Kroes. Mevrouw Kroes, de richtlijn audiovisuele mediadiensten spreekt van een onafhankelijk regulerend orgaan. De nieuwe Hongaarse media-autoriteit en de mediaraad die op vage gronden zware sancties kunnen opleggen, worden eenzijdig bezet door aanhangers van de regeringspartij. En dat in een al zeer gepolariseerd politiek klimaat.</p>
      <p sl="nl">Waarom heeft de Commissie geen bezwaar gemaakt tegen dit gebrek aan onafhankelijkheid? Waarom heeft u de bevoegdheden van de autoriteit en de Raad, die zich volgens mij binnen de werkingssfeer van het Europees recht bewegen, niet voluit getoetst aan het Handvest van de grondrechten? U, mevrouw Kroes, heeft de Hongaarse regering nu zo ver dat zij vier wijzigingen doorvoert. Voor de buitenlandse pers, voor de audiovisuele media, maar niet voor de kranten. En u zult zien dat Orban en de zijnen triomfantelijk zwaaien met het goedkeuringsstempel, met uw vlag uit Brussel. En dat zij daarna ongestoord doorgaan met het prediken van intolerantie, met het belasteren van filosofen, met het verbieden van een gaypride . En dat allemaal, terwijl dat land Raadsvoorzitter is! U moet daar diep ongelukkig bij zijn.</p>
      <p sl="nl">En dan de collega's van de PPE-Fractie, die in hun resolutie zeiden dat er niets aan de hand was, die de critici van de mediawet beschuldigen van manipulatieve en politiek gemotiveerde commentaren. Dat is nogal een verwijt, ook naar de OVSE en naar de mensenrechtencommissie van de Raad van Europa. Het is nogal een verwijt, terwijl wij weten dat zelfs mijnheer Orban intussen heeft ingezien dat er wat aan zijn mediawet moet worden veranderd. Het doet mij denken aan Stalinistische tijden, waarbij er één persoon uit een foto werd weggeretoucheerd.</p>
      <p sl="nl">U hoort samen met ons en de OVSE de Europese waarden te beschermen en geen machtsmachine te worden.</p>
      <p sl="nl">De spreker is bereid een "blauwe kaart"-vraag te beantwoorden (artikel 149, lid 8, van het Reglement)</p>
    </intervention>
    <intervention id="3-517-000" speaker_id="96661" name="Krisztina Morvai" is_mep="True" mode="spoken">
      <p sl="hu">Mijnheer de Voorzitter, de Fidesz-regering verdient wat er nu gebeurt, namelijk dat bij links van Martin Schulz via Cohn-Bendit tot en met de rest iedereen voor haar klapt en onze geachte linkse collega’s haar lessen in democratie geven. Staat u mij toe u te vragen wat uw boodschap aan de linkse partijen is, bijvoorbeeld aan de MSZP, die in 2006 in Hongarije mensen in het oog liet schieten. Wat voor garantie heeft de Hongaarse natie dat zoiets niet zal gebeuren onder de regering van uw linkse partij, en dat u demonstraties niet zult laten uiteenslaan zoals u dat tussen 2002 en 2010 heeft gedaan …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-518-000" speaker_id="96815" name="Judith Sargentini" is_mep="True" mode="spoken">
      <p sl="en">Mijnheer de Voorzitter, ik denk niet dat de onafhankelijke media geweld veroorzaken en ik zie de relevantie van deze vraag niet, maar ik dank de vraagsteller voor haar vraag.</p>
    </intervention>
    <intervention id="3-519-000" speaker_id="96803" name="Zbigniew Ziobro" is_mep="True" mode="spoken">
      <p sl="pl">namens de ECR-Fractie. – Mijnheer de Voorzitter, de vrijheid van meningsuiting is buitengewoon waardevol – dat weten we allemaal – en daarom moeten we er een serieus debat over voeren. Helaas lijkt het erop dat het debat van vandaag niet als zodanig kan worden opgevat. Het lijkt een voorwendsel te zijn voor centrumlinks om de rechts-conservatieve regering van premier Orban aan te vallen.</p>
      <p sl="pl">Het is een feit dat we in Europa vele landen zouden kunnen aanwijzen waar de vrijheid van meningsuiting geschonden wordt. Men hoeft maar te kijken naar wat er in Polen is gebeurd. Je kunt wel zeggen dat de regerende partij in Polen een absolute meerderheid heeft in alle bestuurslagen, nagenoeg een machtsmonopolie: ze heeft de regering in handen, de Senaat, het presidentschap, de nationale omroepraad, het orgaan dat toezicht houdt op de media, en tot slot heeft ze de controle over de publieke omroep en de steun van de voornaamste digitale media – journalisten worden ontslagen enkel en alleen omdat ze conservatieve, rechtse denkbeelden hebben. Rechts-conservatieve programma's zijn opgeheven, zoals het programma Warto rozmawiać van de heer Pospieszalski of Misja specjalna van de heer Gargas. De vraag dringt zich op: waar is de heer Schulz, waar bent u, dames en heren, wanneer dergelijke schendingen in Polen worden gepleegd? Laten we het hebben over daadwerkelijke schendingen, die al hebben plaatsgevonden.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="3-520-000" speaker_id="28251" name="Jörg Leichtfried" is_mep="True" mode="spoken">
      <p sl="de">Als mijn oren me niet bedriegen hebt u gezegd dat de persvrijheid en de vrijheid van meningsuiting in tal van landen in Europa ingeperkt zijn. Dan zou ik willen weten op welke landen u eigenlijk doelt en wat u persoonlijk tegen deze inperkingen denkt te ondernemen.</p>
    </intervention>
    <intervention id="3-521-000" speaker_id="96803" name="Zbigniew Ziobro" is_mep="True" mode="spoken">
      <p sl="pl">Dank u voor de vraag. Ik wilde erop wijzen, dat het probleem van mediavrijheid een fundamenteel probleem is. Als wij ons erover buigen, moeten we het scheiden van onze politieke sympathieën, ongeacht of we socialistische of rechts-conservatieve denkbeelden hebben. Kort gezegd: als journalisten worden ontslagen enkel en alleen om hun linkse denkbeelden of om hun conservatieve denkbeelden, dan moeten wij protesteren. In Polen bijvoorbeeld worden vandaag de dag journalisten ontslagen enkel en alleen omdat ze conservatieve denkbeelden hebben. Ik zou steun en protest verwachten van de heer Schulz en andere socialistische en linkse collega's, waarmee zij zouden laten blijken dat het hun om normen gaat en niet om politieke spelletjes. Wij maken ons echt zorgen om de mediavrijheid. We protesteren tegen dergelijke situaties, overal waar ze zich voordoen, zelfs wanneer ze zich nu bijvoorbeeld in Polen voordoen.</p>
    </intervention>
    <intervention id="3-522-000" speaker_id="96821" name="Rui Tavares" is_mep="True" mode="spoken">
      <p sl="pt">namens de GUE/NGL-Fractie . – Commissaris, ik heb aandachtig naar u geluisterd, en eerlijk gezegd weet ik niet of ik nou teleurgesteld ben of geschokt over opstelling van de Commissie, omdat ik nog niet weet of de Commissie willens en wetens in de val van de Hongaarse regering getrapt is, of per ongeluk.</p>
      <p sl="pt">De Hongaarse regering heeft besloten enkele concessies te doen op onbelangrijke details, maar er is niets wezenlijks veranderd aan deze wet. Ze heeft niets gedaan aan de zonder meer onevenredige en partijdige samenstelling van de mediaraad, en ook is er niets gedaan aan de absurd hoge boetes voor kranten en al die factoren die bijdragen aan censuur en zelfcensuur van de media. Maar wat echt schandalig is van wat hier gezegd is, is dat er ineens niets meer aan de hand was zodra de Commissie de toezegging in de wacht gesleept had dat de boetes niet zouden gelden voor buitenlandse kranten en tijdschriften. Ik vind dat een ernstige verkwanseling van de principes van het Europa van na 1989, het Europa van na de val van de Berlijnse Muur.</p>
      <p sl="pt">Wat de Commissie eigenlijk wilde zeggen, was dat we niet zouden toelaten dat onze mede-Europeanen in andere landen worden blootgesteld aan censuur en beperking van de vrijheid van meningsuiting. De Commissie lijkt dat te hebben gedaan, maar het Parlement zal zijn ogen open blijven houden, en zijn blik daarbij nu niet meer uitsluitend op de Hongaarse regering richten, maar ook op de Commissie, want het is onze plicht en verantwoordelijkheid om deze kwestie niet te laten varen, zoals de Commissie schandelijk genoeg gedaan heeft.</p>
    </intervention>
    <intervention id="3-523-000" speaker_id="21817" name="Mario Borghezio" is_mep="True" mode="spoken">
      <p sl="it">namens de EFD-Fractie . – Mijnheer de Voorzitter, deze bladzijde in de geschiedenis van dit Parlement zal zeker niet als de meest spannende worden herinnerd. De kritiek en de aanvallen die op de Hongaarse regering zijn afgevuurd over het idee dat de Hongaarse mediawet in geen enkel opzicht overeen zou stemmen met de Europese wetgeving, terwijl dat land het voorzitterschap van de EU bekleedt, zijn nu teruggebracht tot wat ze werkelijk waren, namelijk een instrumentele en bedrieglijke poging die ook nog eens gebaseerd was op een ideologisch vooroordeel, wat nog beschamender is wanneer het wordt gebruikt tegen een land dat de strijd voor vrijheid momenteel in zijn bloed heeft zitten. En niet alleen nu, maar gedurende zijn hele geschiedenis, die we ons overigens allemaal goed herinneren.</p>
      <p sl="it">De politieke krachten die dit verre van opwindende debat hebben bevorderd ondervinden nu de gevolgen van een manoeuvre die niet bepaald van hoog politiek niveau was en juist enorm wordt ontkracht door deze ideologische connotaties. Daarnaast werpt hij ten onrechte een schaduw op het voorzitterschap van de Europese Unie dat voor het eerst, en dit is wel een belangrijk politiek en historisch feit, wordt bekleed door een voormalig communistisch land dat nu in vrijheid met ons is verenigd.</p>
    </intervention>
    <intervention id="3-524-000" speaker_id="28120" name="Simon Busuttil" is_mep="True" mode="spoken">
      <p sl="en">Mijnheer de Voorzitter, in het licht van de aankondiging die de Commissie vandaag heeft gedaan, is het duidelijk dat er geen enkele reden meer is om morgen verder te gaan met de stemming over de resoluties.</p>
      <p sl="en">Degenen die bezorgd waren over de mediawet in Hongarije hadden naar mijn mening recht op een respons. Wat ik verontrustend vind, is dat dit Parlement zich steeds vaker bezighoudt met kruistochten tegen individuele lidstaten, die toevalligerwijs christendemocratische regeringen hebben, voordat de Commissie de kwestie volledig heeft onderzocht, laat staan haar conclusies heeft getrokken. Nog erger: in dit geval gebeurde dit ondanks het feit dat we een duidelijke toezegging van de Hongaarse autoriteiten op het hoogste niveau hadden dat, als de Commissie eventuele bezwaren zou hebben tegen deze wet, ze bereid zouden zijn om de wet te veranderen, zoals ze ook hebben gedaan.</p>
      <p sl="en">Wat is precies het nut van dit debat? Wat is het nut van de resoluties morgen, als het niet om politieke instrumenten gaat? De Fractie van de Europese Volkspartij (Christendemocraten) staat volledig achter de eerbiediging van de mensenrechten en de rechtsstaat, ongeacht om welke lidstaat het gaat. Dat is boven iedere twijfel verheven. Echter, onze fractie is niet bereid om individuele lidstaten uit te kiezen en ze eventjes snel te veroordelen, voordat de eerlijke rechtsbedeling is afgerond. Zodra deze is afgerond, moeten we het recht ook eerbiedigen. Toen deze kwestie vorige maand voor het eerst aan de orde kwam, heb ik gezegd dat, als we dit als een politieke kwestie zouden behandelen, we niet alleen een lidstaat zouden aanvallen maar ook het EU-voorzitterschap zouden ondermijnen. Dat kan niet juist zijn.</p>
      <p sl="en">Ik doe een oprechte oproep aan alle fracties om de resoluties die morgen ter stemming worden voorgelegd in te trekken, dat wil zeggen ze niet op te schorten of uit te stellen maar in te trekken, omdat er geen reden meer is om met deze stemming door te gaan.</p>
    </intervention>
    <intervention id="3-525-000" speaker_id="28342" name="Maria Badia i Cutchet" is_mep="True" mode="spoken">
      <p sl="es">Mijnheer de Voorzitter, commissaris, vertegenwoordigers van de Raad, sta mij toe dat ik begin met het intrappen van een open deur. Soms is dat nu eenmaal nodig. En dan zeg ik: het vrijelijk circuleren van nieuws en meningen is de belangrijkste garantie voor eender welke democratische maatschappij.</p>
      <p sl="es">Daarom zijn we vandaag bijeen. Dat de Organisatie voor Veiligheid en Samenwerking in Europa (OSVE), de Raad van Europa, een aantal lidstaten en een ruime meerderheid van de afgevaardigden in dit Parlement zich zulke zorgen maken wordt gerechtvaardigd door het feit dat een van de meest elementaire beginselen van het Europese project onder druk is komen te staan.</p>
      <p sl="es">Deze wet is vrij haastig door de Hongaarse regering van de heer Orbán ingevoerd en wij vonden toen dat er bij de voorbereiding niet voldoende was nagedacht en dat de wet moest worden aangepast om ervoor te zorgen dat ze aansloot bij de Europese wetgeving en de geest van de verdragen.</p>
      <p sl="es">We zijn de commissaris dankbaar. Ze heeft ons hier tot onze vreugde verteld dat de Hongaarse regering bereid is de wet te wijzigen. Toch blijft er door de oprichting van een media-autoriteit en een mediaraad die onder toezicht staan van leden van de regerende partij een risico bestaan dat er een gecentraliseerde en bevooroordeelde politieke controle wordt uitgeoefend. En dat leidt onvermijdelijk tot censuur of – erger nog – zelfcensuur. De vraag is dus: is de wetswijziging ook van toepassing op deze autoriteit?</p>
      <p sl="es">Mevrouw de commissaris, we hebben u en de Commissie uitgelegd dat we vinden dat het pluralisme van de media, het evenredigheidsbeginsel en de grondrechten inzake de vrijheid van meningsuiting en informatie, zoals vastgelegd in artikel 11 van het Handvest van de grondrechten, bedreigd worden. We moeten de verzekering van de Hongaarse regering dat de wet gewijzigd zal worden een follow-up geven en nagaan of die wijzigingen wel voldoende ver gaan om de bedreiging die deze wet voor onze fundamentele rechten en waarden inhoudt weg te nemen. De wetswijzigingen moeten – om een voorbeeld te noemen – ook betrekking hebben op de genoemde media-autoriteit.</p>
      <p sl="es">We dringen er bij de Commissie daarom op aan dat ze haar onderzoek voortzet, zeker als het de grondrechten betreft. Ik wil er graag met klem op wijzen, mevrouw de commissaris, dames en heren vertegenwoordigers van de Raad, dat dit geen politieke kwestie is – zoals sommige mensen beweren. Waar het hier om gaat is de verdediging van de waarden van de Europese Unie en eerbied voor de wetgeving van die Unie.</p>
      <p sl="es">Daar hoeft u niet aan te twijfelen: dat is ons enige doel vandaag.</p>
    </intervention>
    <intervention id="3-526-000" speaker_id="96709" name="Morten Løkkegaard" is_mep="True" mode="spoken">
      <p sl="da">Mijnheer de Voorzitter, het is een beetje vreemd om als conservatief-liberaal in hart en nieren beschuldigd te worden van een linkse oriëntatie, maar dan heb ik dat ook eens meegemaakt. Het gaat hier helemaal niet om een linkse of rechtse oriëntatie, het gaat om de persvrijheid. Ik begrijp niet dat mijn geachte collega van de Fractie van de Europese Volkspartij (Christendemocraten) ervoor kiest om het debat op deze manier aan te gaan. Dat is naar mijn mening een beetje pathetisch. Het gaat ook niet om Hongarije, het gaat om de persvrijheid. Het verheugt me - en ik wil ook graag toegeven - dat de Hongaarse regering de gestelde vragen uitstekend heeft beantwoord.</p>
      <p sl="da">Dit gezegd zijnde, zijn er nog steeds problemen en daar hebben wij als Fractie Alliantie van Liberalen en Democraten voor Europa ook vanaf het begin op gewezen. We hebben nog steeds problemen met een door de regering aangewezen mediaraad die moet beoordelen of er sprake is van evenwichtige verslaggeving. We hebben nog steeds problemen met het feit dat de Commissie als hoedster van het Verdrag geacht wordt zich met de Hongaarse mediawet bezig te houden. Natuurlijk hoop ik dat de commissaris dat ook zal doen. Ik richt me op wat ons nu te doen staat en ik richt me op het feit dat de commissaris de kwestie van een onafhankelijke raad aan de orde heeft gesteld. Dat verwelkom ik namens ons en ik vraag me af of de commissaris misschien nader zou kunnen uitleggen waarmee deze raad zich bezig zou moeten houden.</p>
    </intervention>
    <intervention id="3-527-000" speaker_id="28576" name="De Voorzitter" is_mep="True" mode="spoken">
      <p sl="nl">Collega's, voor degenen die niet met de procedure bekend zijn, de Voorzitter bepaalt naar eigen inzicht of er een "blauwe kaart"-vraag kan worden gesteld. Als we naar mijn mening bij het debat in tijdnood komen, ga ik niet in op het verzoek van de vraagsteller, maar als ik later zie dat we aan spreektijd hebben gewonnen, kan ik deze vragen alsnog toestaan. Als u een blauwe kaart opsteekt, betekent dat dus helaas niet altijd dat ik u het woord kan verlenen. De beslissing in dezen komt toe aan mij en het secretariaat.</p>
    </intervention>
    <intervention id="3-528-000" speaker_id="28240" name="Helga Trüpel" is_mep="True" mode="spoken">
      <p sl="de">Mijnheer de Voorzitter, er is geen enkele rechtvaardiging voor de zelfingenomenheid bij de Fractie van de Europese Volkspartij (Christendemocraten). Dat er nu wijzigingen in de Hongaarse mediawet worden aangebracht, lijkt mij in de eerste plaats de verdienste van degenen die deze wijzigingen bij de rechter afgedwongen hebben. Mijnheer Orban hoorde daar in eerste instantie niet bij.</p>
      <p sl="de">En om het net zo scherp te stellen: de wijzigingen die nu op papier staan, gaan niet ver genoeg. We zitten nog altijd met een toezichtinstantie die negen jaar lang alleen uit Fidesz-leden bestaat. Dat is onverenigbaar met de Europese wetgeving. En er is nog altijd geen bronnenbescherming. Eigenlijk is het helemaal geen democratische mediawet.</p>
      <p sl="de">Mevrouw Kroes, u bent volgens mij niet ver genoeg gegaan. Het was u kennelijk meer te doen om rust en om het Hongaarse Raadsvoorzitterschap niet te storen, dan om een werkelijk democratische mediawet. Ik zou u eraan willen herinneren dat anticommunistische, democratische, liberale intellectuelen als György Konrad, Agnes Heller en Michael Woida de bijstand van Europese instanties ingeroepen hebben. Dat hebben we nog niet voor elkaar gekregen. Ik ben werkelijk van mening dat deze wet nog aan een herziening in democratische zin onderworpen moet worden.</p>
    </intervention>
    <intervention id="3-529-000" speaker_id="988" name="Carlo Casini" is_mep="True" mode="spoken">
      <p sl="it">Mijnheer de Voorzitter, dames en heren, ik ben van mening dat de Hongaarse overheid juist in deze kwestie een enorme gevoeligheid heeft getoond ten opzichte van Europa en zijn grondbeginselen. Sterker nog, meteen na de goedkeuring van de Hongaarse mediawet zijn de linkse partijen een campagne gestart, waarbij de term ‘muilkorfwet’ werd gebruikt.</p>
      <p sl="it">In feite weten alleen diegenen die het communisme, fascisme of nazisme hebben meegemaakt wat een muilkorfwet is, terwijl democratische landen weten dat vrijheid en pluralisme op informatiegebied essentiële onderdelen vormen van een democratie. Ze moeten echter worden afgestemd op alle andere machten van de rechtsstaat en mogen met name het fundament van de democratie, namelijk menselijke waardigheid, niet aantasten.</p>
      <p sl="it">Artikel 21 van de Italiaanse grondwet waarborgt bijvoorbeeld vrijheid van informatie, maar bevat tevens een direct verbod op publicaties die strijdig zijn met de openbare moraal. De wet op de vrije pers in Italië uit 1948, waar niemand zich ooit tegen heeft verzet, bevat een registratieplicht, geen goedkeuringsplicht, voor elke publicatie, net zoals de Hongaarse wet.</p>
      <p sl="it">De reserves die de Europese Commissie terecht heeft geuit druisen niet in tegen de doelstelling van de Hongaarse wet, namelijk het waarborgen van de menselijke waardigheid, zoals blijkt uit de houding van de Hongaarse regering, die zichzelf onmiddellijk open heeft gesteld voor kritiek en de verantwoordelijkheid heeft genomen om de wet aan te passen conform de aan haar voorgelegde richtsnoeren. Ook de verklaring dat de grondrechten van de Europese Unie in de Hongaarse grondwet zullen worden opgenomen vormt een bewijs van deze fundamentele wens van Hongarije om deel uit te maken van de Europese cultuur.</p>
      <p sl="it">Kortom, ik zie het nut van deze discussie niet meer, behalve om Hongarije ervan te ‘beschuldigen’ dat het zijn regering en parlement op democratische wijze, met een tweederde meerderheid heeft gesteund. Dit zou echter reden tot hoop moeten zijn voor Europa, geen reden tot kritiek. Ik dank de Commissie dan ook voor haar werk, evenals de Hongaarse overheid.</p>
    </intervention>
    <intervention id="3-530-000" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Mijnheer de Voorzitter, commissaris, minister, het streven naar inperking van de vrijheid van de media is een algemeen Europees fenomeen. Als patriot betreur ik het buitengewoon dat uitgerekend de Hongaarse mediawet een verhit debat heeft ontketend in het Europees Parlement en andere Europese instellingen. Dat is geen aangenaam gevoel. De strenge kritiek van de Europese Commissie heeft de regering-Orbán, die in december nog steevast weigerde om de wet in enig opzicht te herzien, op de knieën gedwongen. Nu dwingt de Commissie de regering-Orbán om de schandalige wetsbepalingen te herzien.</p>
      <p sl="hu">Waar het om gaat is dat de Hongaarse reglementering van de media naar het oordeel van de Commissie in strijd is met het recht van de Unie. Niet alleen schendt ze de richtlijn audiovisuele mediadiensten, maar ook de EU-verdragen en de bepalingen van het Handvest van de grondrechten. De kritiek van de Unie is een politieke nederlaag voor Hongaars rechts. Maar het merendeel van de door vier Europese parlementaire fracties geuite bezwaren blijft zonder meer van toepassing. Zowel de Commissie als het Europees Parlement moet goed in de gaten houden wat voor invloed de herziene Hongaarse wet zal uitoefenen op de vrijheid van meningsuiting en de persvrijheid in Hongarije.</p>
      <p sl="hu">Mijn vraag aan minister Martonyi is wat de regering-Orbán gemotiveerd heeft om een eind te maken aan de op pariteit gebaseerde samenstelling van het mediaraad, waarin conform de voormalige mediawet leden van de regeringspartij en de oppositie in een verhouding van 50/50 waren afgevaardigd. Wat denkt commissaris Neelie Kroes hiervan? Ik wil de Hongaarse regering met klem verzoeken niet de nationalistische indruk te wekken dat de kritiek op Hongarije is gericht. Ik wil de regering-Orbán vragen om na de huidige strenge kritiek van de Europese Commissie zelfonderzoek te plegen en de tot dusver gevolgde antidemocratische overheidspraktijk op te geven. "Wie problemen verbergt maakt ze alleen maar erger", waarschuwde de vermaarde Hongaarse dichter Gyula Illés al.</p>
    </intervention>
    <intervention id="3-531-000" speaker_id="28576" name="De Voorzitter" is_mep="True" mode="spoken">
      <p sl="nl">Geachte collega's, wat ik zojuist zei, heeft wellicht voor enige verwarring gezorgd. Er mogen in dit debat geen "blauwe kaart"-vragen meer worden gesteld. We hebben er de tijd niet voor.</p>
      <a text="(Interruptie van mevrouw Morvai: &quot;U moest zich schamen!&quot;)"/>
      <p sl="nl">Ik ben niet te benijden!</p>
    </intervention>
    <intervention id="3-532-000" speaker_id="96826" name="Tamás Deutsch" is_mep="True" mode="spoken">
      <p sl="hu">Mijnheer de Voorzitter, commissaris, zoals u aan het begin van het debat van vandaag heeft aangekondigd is een overeenkomst bereikt tussen de Hongaarse regering en de Europese Commissie met betrekking tot de herziening van een aantal punten van de Hongaarse mediawet. Ik ben het eens met mijn collega’s: het door politieke emoties, vooroordelen en – wanneer ik mijn socialistische en liberale collega’s beluister – van tijd tot tijd door haat gemotiveerde debat waarvan we nu getuige zijn, is zinloos geworden.</p>
      <p sl="hu">Een van de sprekers van de Europese socialisten had het over de bescherming van de gemeenschappelijke Europese waarden en heeft te dien einde zijn standpunt ten beste gegeven. Om een Hongaarse socialistische klassieker te citeren: "lariekoek!" Dat is helemaal niet waar we het hier over hebben, waarde collega’s. Het gaat er hier eenvoudig om dat de Europese socialisten, liberalen, communisten en groenen wederom met twee maten meten. Fractievoorzitter Martin Schulz zei geen woord toen in Hongarije een van de ministers van de Hongaarse socialistische regering via zijn directe politieke medewerkers de instructie gaf om verdovende middelen te plaatsen in de auto van een journalist die een last voor hem was geworden om deze daarmee in diskrediet te brengen. Martin Schulz zei geen woord toen een van de staatssecretarissen van de Hongaarse socialistische regering aangifte deed tegen een Hongaarse journalist, omdat die een onthullend artikel geschreven had in verband met rechtsfraude en daarom werd opgesloten. Liberaal fractievoorzitter Guy Verhofstadt zei geen woord toen Hongaarse journalisten de verkiezingsfraude op het constituerend congres van de Hongaarse liberale partij aan het licht brachten en het televisiestation van die journalisten vervolgens geruime tijd door de Hongaarse liberale partij werd geboycot. Aangezien u destijds geen gewag heeft gemaakt van de bescherming van de Europese waarden en zich daar ook niet voor heeft uitgesproken, zijn uw huidige uitlatingen niet geloofwaardig.</p>
    </intervention>
    <intervention id="3-533-000" speaker_id="96911" name="Tanja Fajon" is_mep="True" mode="spoken">
      <p sl="sl">Mijnheer de Voorzitter, ik ben verheugd over het voornemen van de Hongaarse regering om controversiële gedeeltes van de mediawet te wijzigen, evenals over het feit dat u, commissaris Kroes, blij bent met de aangekondigde wijzigingen.</p>
      <p sl="sl">Ik maak me echter ernstig zorgen dat, één dag voordat de resolutie over de Hongaarse mediawet zou moeten worden aangenomen, we ons in deze kamer moeten verlaten op zeer vage berichten en we helemaal geen gedetailleerde verzekering hebben ontvangen van de Hongaarse autoriteiten over welke wijzigingen er nu daadwerkelijk zullen worden doorgevoerd. Daarom zou ik willen weten hoe het komt dat u binnen een paar uur tot deze conclusies kon komen en of er al dan niet externe deskundigen betrokken waren bij het proces.</p>
      <p sl="sl">Bovendien lijkt de snelheid waarmee de wijzigingen zijn aangekondigd erop te duiden dat dit geen wezenlijke herzieningen zijn, maar slechts cosmetische wijzigingen, en dat is geenszins aanvaardbaar. Waarom zijn wij er nu pas over geïnformeerd, op de dag waarop het debat plaatsvindt, dat de Hongaarse regering de wet binnen veertien dagen gaat wijzigen en dat de Commissie daar blij mee is? Het lijkt erop dat er iemand veel aan gelegen is de bezorgdheid van het Europees Parlement dat het door Hongarije aangekondigde technische werk niet tot democratische wijzigingen van de wet in overeenstemming met het Handvest van de grondrechten zal leiden, te doen verstommen.</p>
      <p sl="sl">Evenals de Organisatie voor Veiligheid en Samenwerking in Europa maken ook wij ons ernstig zorgen over de samenstelling en bevoegdheden van de mediaraad, aangezien dit duidelijk een geval is van een fikse uitbreiding van staatscontrole over journalisten. Hoewel ik verheugd ben over de bereidheid tot het aangaan van een dialoog, moet ik herhalen dat dit geen aanval is op Hongarije. Ik was vroeger zelf journalist – en dit gaat over het beschermen van journalisten in heel Europa. Bovendien stelt het mij teleur dat commissaris Reding, die verantwoordelijk is voor grondrechten, niet betrokken is geweest bij de kwestie van deze controversiële wet.</p>
      <p sl="sl">Ten slotte, commissaris, zou ik nog één ding willen weten: wat is de visie van de Europese Commissie op de toekomst van de journalistiek in Europa? In de Unie hebben we een aantal minimumcriteria nodig om de vrijheid en onafhankelijkheid van de media en pluralisme in de media te garanderen. Ik verzoek u hier zo snel mogelijk mee aan de slag te gaan omdat de vrijheid van de media en de kwaliteit van de verslaggeving door de media ook in andere delen van Europa al ernstig bedreigd worden.</p>
    </intervention>
    <intervention id="3-534-000" speaker_id="28257" name="Ivo Belet" is_mep="True" mode="spoken">
      <p sl="nl">Ik denk dat wij allemaal ervan uitgaan dat het een goede zaak is dat de Hongaarse regering vandaag alle twijfels wegneemt, als zou er in Boedapest geen vrije pers zijn en een gebrek aan mediapluralisme.</p>
      <p sl="nl">Met deze formele toezegging aan de Europese Commissie dat de nieuwe mediawet zal worden aangepast en expliciet in lijn gebracht met de Europese fundamentele rechten, wordt gelukkig die onduidelijkheid weggenomen.</p>
      <p sl="nl">Het is alleen jammer, beste collega's, dat een debat over mediapluralisme in dit huis altijd verzandt in nationale partijpolitieke spelletjes. Ik denk dat wij daar definitief van af moeten. En dit gezegd zijnde denk ik, mevrouw de commissaris, dat uw nieuwe initiatief om een werkgroep op te starten over mediapluralisme een uitstekende zaak is en dat wij daar als Parlement uiteraard bijzonder graag aan meewerken en op in zullen gaan.</p>
      <p sl="nl">Het is een prima opportuniteit om eindelijk au fond , ten gronde, te gaan kijken, in te gaan op de grond van de zaak, mediapluralisme los van nationale emoties. Het is een prima initiatief om het medialandschap in de Europese Unie op een objectieve manier door te lichten.</p>
      <p sl="nl">Laat mij tot slot nog één zaak duidelijk stellen: een Europees wetgevend initiatief om de media te reguleren, zoals sommigen in dit huis morgen zullen vragen, is volgens mij helemaal de verkeerde weg en ik meen, commissaris, dat u het op dat punt met ons eens bent.</p>
    </intervention>
    <intervention id="3-535-000" speaker_id="96933" name="Milan Zver" is_mep="True" mode="spoken">
      <p sl="sl">Mijnheer de Voorzitter, ook ik ben verheugd over het besluit van de Hongaarse regering om de mediawet te verbeteren, maar ik denk dat deze meervoudige aanval op de regering ten aanzien van de mediawet oneerlijk en ongegrond is.</p>
      <p sl="sl">Deze wet is een product van specifieke omstandigheden, die niet altijd goed worden begrepen in West-Europa. In alle overgangslanden was de mediaomgeving nogal asymmetrisch of uit balans in de zin van eigendom en politieke richting. Zij werd gedomineerd door links, hetgeen verklaart waarom de oproep tot meer balans in de verslaggeving door de media in overgangsmaatschappijen heel normaal is.</p>
      <p sl="sl">Het concept van evenwichtige verslaggeving wordt al lang gebruikt in het wetenschappelijke en politieke debat, en aanvankelijk werd het specifiek geassocieerd met de media. Bovendien is het bezwaar tegen de politiek vertekende samenstelling van de mediaraad krachtens deze wet niet terecht. Krachtens deze wet worden raadsleden met tweederde meerderheid in het Parlement verkozen, terwijl een dergelijk democratisch mechanisme in de meeste Europese landen niet bekend is.</p>
      <p sl="sl">Ik zal het kort houden, commissaris. Wij zullen u op uw woord geloven dat u ervoor zult zorgen dat het medialandschap in de Europese Unie nog beter gereguleerd wordt. Maar u zult niet in staat zijn dat te realiseren door alleen maar de wetten van lidstaten te herzien. U hebt een grondiger analyse van de echte situatie nodig, met name in de nieuwe lidstaten, waaronder Slovenië.</p>
    </intervention>
    <intervention id="3-536-000" speaker_id="23821" name="József Szájer" is_mep="True" mode="spoken">
      <p sl="en">Mijnheer de Voorzitter, ik wil een beroep doen op het Reglement en u een vraag stellen.</p>
      <p sl="en">Ongeacht wat u zegt, strijd ik ervoor dat leden van het Parlement kunnen zeggen wat ze willen. Echter, tot nu toe hebben in dit Parlement alleen extreem rechts en de linkse fracties het recht gekregen om “blauwe kaart”-vragen te stellen.</p>
      <p sl="en">Ik vind dit een eenzijdige manier van voorzitten en ik zou u willen vragen of de fracties in het midden en rechts van het midden ook het recht zouden kunnen krijgen om andere sprekers vragen te stellen, omdat de leden van het Parlement anders niet gelijk behandeld zouden worden.</p>
    </intervention>
    <intervention id="3-537-000" speaker_id="28576" name="De Voorzitter" is_mep="True" mode="spoken">
      <p sl="nl">Mijnheer Szájer, ik wijs personen die een "blauwe kaart"-vraag willen stellen niet aan op basis van de fractie waarbij ze aangesloten zijn, maar volgens het principe dat wie het eerst komt, het eerst maalt.</p>
      <p sl="nl">De situatie is dat in dit debat bepaalde personen "blauwe kaart"-vragen hebben gesteld totdat de tijd hiervoor om was, waarna ik heb gezegd dat de afgevaardigden – ongeacht of ze van links, rechts of het midden zijn – geen "blauwe kaart"-vragen meer konden stellen.</p>
      <p sl="nl">Voor de kwesties van politiek belang met een spreektijd van één minuut kunnen we waarschijnlijk ook niet iedereen aan bod laten komen.</p>
      <p sl="nl">Ik zou graag willen dat er meer tijd voor was. Ik zou graag de tijd hebben om iedereen aan het woord te laten, maar die tijd is er niet. Ik verontschuldig mij tegenover u en de anderen, maar ik verzeker u dat de keuze niet werd ingegeven door politieke motieven.</p>
    </intervention>
    <intervention id="3-538-000" speaker_id="96756" name="Sabine Verheyen" is_mep="True" mode="spoken">
      <p sl="de">Mijnheer de Voorzitter, commissaris Kroes, vertegenwoordigers van de Raad, om te beginnen wil ik u bedanken, mevrouw Kroes, voor het feit dat u dit debat zo voortvarend ter hand hebt genomen en onderhandelingen bent aangegaan met de Hongaarse regering. Bovenal wil ik echter de Hongaarse regering bedanken dat zij zich gehouden heeft aan de belofte die zij in alle hoorzittingen en vooraf gevoerde discussies en aan het begin van de debatten heeft gedaan, namelijk dat als er amendementen nodig zijn, deze ook adequaat zouden worden geïmplementeerd.</p>
      <p sl="de">Persvrijheid en mediapluralisme zijn belangrijke fundamentele waarden in de Europese Unie. De media hebben ook een heel speciale verantwoordelijkheid in onze maatschappij. Ze moeten de persoonlijke rechten respecteren, ze mogen niet discrimineren en ze zijn bovenal verplicht om de waarheid te vertellen. Ze opereren niet in een juridisch vacuüm. Ook dat is een grote vooruitgang in de nieuwe mediawet in Hongarije.</p>
      <p sl="de">De media genieten een heel bijzondere bescherming, vooral dankzij het huidige rechtskader van de Europese Unie. Als hoedster van deze wetten heeft de Commissie zich in het verleden heel goed van haar taak gekweten. Het debat van vandaag zou niet nodig zijn geweest als er meer vertrouwen was geweest in het werk van de Commissie als hoedster van deze wetgeving, want dat het systeem functioneert, blijkt uit de resultaten die ons vandaag zijn meegedeeld, namelijk dat er aanpassingen zijn gedaan op de terreinen waar de wet niet helemaal conform de EU-wetgeving was. Dat is een groot succes.</p>
      <p sl="de">Ideologische debatten die telkens weer de kop opsteken, vooral in deze context, zijn naar mijn mening volledig misplaatst. Integendeel, het is duidelijk dat de feitelijke en bereidwillige discussie over de strijdpunten op basis van de huidige wetgeving in het kader van de gevoerde gesprekken en onderhandelingen heeft geholpen om zaken te verhelderen en heeft geleid tot positieve resultaten. Ik hoop dat de verschillende fracties stoppen met hun politieke spelletjes en de resoluties in kwestie zullen intrekken.</p>
    </intervention>
    <intervention id="3-539-000" speaker_id="28150" name="Kinga Gál" is_mep="True" mode="spoken">
      <p sl="hu">Mijnheer de Voorzitter, commissaris, minister, zoals gezegd hebben de Hongaarse regering en de Commissie vandaag in tegenstelling tot wat sommigen impliceren een overeenkomst bereikt over de herziening van de Hongaarse mediawet, over de concrete tekst. En toch wilt u dit inmiddels zinloze debat nog altijd voortzetten. Voor mij betekent dit dat de mediawet niet meer dan een voorwendsel is, een politieke aanval op de Hongaarse regering, die een tweederde meerderheid heeft. Terwijl het door u ingediende ontwerpbesluit onze wet de maat neemt inzake het recht op informatie, is uw tekst gebaseerd op betekenisverschuivingen en materiële onjuistheden, net als alles wat hier vanmiddag gezegd is.</p>
      <p sl="hu">Dat is misleidend. Voor mij betekent het recht op informatie, waarde collega’s, het recht op onvervalste, ware informatie, en ook vanmiddag is dit door u geschonden. Interessant genoeg springt u alleen op de bres voor de bescherming van vrijheden wanneer daarmee rechtse regeringen kunnen worden aangevallen, maar het blijft betreurenswaardig dat niemand in de gelederen van de socialistische en liberale fracties zich zorgen maakte om de bescherming van de mensenrechten toen vrijheden ten tijde van de Hongaarse socialistische regering in oktober 2006 in de straten van Boedapest letterlijk met voeten werden getreden, of toen de Slowaakse socialistische regering minderheden bestrafte voor het gebruik van hun moedertaal.</p>
      <p sl="hu">Toen heeft u alles in het werk gesteld om te zorgen dat er over deze ernstige en bewezen overtredingen nog niet eens gedebatteerd kon worden in het Europees Parlement. Voor mij zijn dit schandalige dubbele normen, waarde collega’s. In verband met de wet heeft u het over dictatuur en de tirannie van de meerderheid. Ik, die als kind de dictatuur van Ceaușescu heb meegemaakt, zie daarin het bewijs dat u er een eenzijdige en merkwaardige voorstelling van de democratie en de rechtsstaat op nahoudt.</p>
    </intervention>
    <intervention id="3-540-000" speaker_id="96652" name="Alajos Mészáros" is_mep="True" mode="spoken">
      <p sl="hu">Mijnheer de Voorzitter, ik verklaar het ten zeerste te betreuren dat dit debat vandaag heeft plaatsgevonden, aangezien we allemaal weten dat een objectieve opheldering van de misverstanden en kwesties betreffende de Hongaarse mediawet de taak van de Europese Commissie is, en dat daaraan wordt gewerkt. Ik acht het zinloos dat het Parlement stelling neemt in een zaak die binnen enkele dagen een positieve afloop kan krijgen.</p>
      <p sl="hu">Ik ben me er evenwel van bewust dat we meespelen in een hysterie zaaiende links-liberale politieke campagne, en wat voor vorm de wet zelf uiteindelijk zal aannemen doet er wellicht niet eens meer toe. Wat wel telt is dat onze politieke tegenstanders met de vernederende methodes die we reeds van hen gewend zijn een land aanvallen waar de centrumrechtse politieke partijen vorig jaar na de verwoestingen van 8 jaar socialistische regering een glanzende overwinning hebben behaald en eindelijk de opruiming van de overgebleven ruïnes van het erbarmelijke communistische systeem kunnen voltooien.</p>
      <p sl="hu">Dat omvat tevens een herstructurering van het kader van de journalistieke ethiek en de mediacultuur. Mijn vraag is: waar waren deze critici die zichzelf uitgeven voor progressieve democraten, toen de linkse nationalistische regering van Robert Fico in Slowakije in 2008 een omstreden mediawet aannam waarin het wemelde van de sancties? Ja, toen waren ze hier ook, en beschermden ze als een leeuw de voornoemde wet, die dankzij hen nog altijd van kracht is. Ik veroordeel en verwerp deze dubbele moraal ten zeerste, en doe een beroep op mijn geachte collega’s om zich niet te laten beïnvloeden door politieke ophitsing en de intercollegiale toetsing en de beëindiging van het probleem aan de bevoegde instanties, namelijk de Commissie en de Hongaarse regering, over te laten.</p>
      <p sl="hu">We moeten ons eindelijk realiseren dat herhaalde aanvallen op de regering van het land dat het voorzitterschap draagt in een toch al kritieke periode een serieus gevaar kunnen betekenen voor de beoordeling van de eenheid en het internationale prestige van de EU.</p>
    </intervention>
    <intervention id="3-541-000" speaker_id="28206" name="Jean-Marie Cavada" is_mep="True" mode="spoken">
      <p sl="fr">Mijnheer de Voorzitter, fungerend voorzitter van de Raad, dit is een dermate ernstig onderwerp dat we ons boven de vreselijke polemieken die ik zojuist heb gehoord in dit Parlement moeten plaatsen, want als we over de media praten, dan hebben we het over de gezondheid van een democratie.</p>
      <p sl="fr">Fungerend voorzitter van de Raad, ik maak deel uit van degenen die bewondering en affectie koesteren voor uw land en voor het Hongaarse volk. Ik begrijp goed dat uw regering en een deel van de bevolking een beter evenwicht wilden in de omgang met informatie en objectief bezien hadden zij gelijk. De ene vorm van propaganda kan echter niet gecorrigeerd worden door een andere vorm van propaganda. Ik ben daarom vanavond verheugd, maar wel waakzaam. Ik ben verheugd om te zien dat uw regering heeft besloten om op meerdere fundamentele punten terug te komen en de mediawet van december 2001 te herzien. Dat was noodzakelijk en u heeft daar goed aan gedaan. Ik ben ook verheugd dat u weer meer respect laat zien voor het Handvest van de grondrechten, waar uw volk in de recente geschiedenis altijd naar heeft verlangd.</p>
      <p sl="fr">Ik verwelkom het werk van commissaris Kroes, en ik steun de samenstelling van haar werkgroep van deskundigen. We zullen echter waakzaam zijn, want we vinden ook dat een aantal punten niet aan de orde gekomen is, en ook zullen we de details van de wetswijzigingen aandachtig volgen.</p>
      <p sl="fr">Tot slot wil ik u zeggen, fungerend voorzitter van de Raad, dat u de erfgenamen bent van het vaderland van Liszt, van Kossuth, van Joël Brand, de held van 1940, van Sándor Kopácsi en van kolonel Maléter van 1956. U bent de erfgenamen van Sándor Márai. U bent de erfgenamen van Imre Kertész. Stel ons daarom niet teleur! Een Hongaar heeft het magische spel 'Rubiks kubus' uitgevonden. Probeer niet om ons Europeanen te leren spelen met de media zoals met een 'Jobbiks kubus', want dat is een naar spel.</p>
    </intervention>
    <intervention id="3-542-000" speaker_id="102886" name="Ildikó Gáll-Pelcz" is_mep="True" mode="spoken">
      <p sl="hu">Mijnheer de Voorzitter, vandaag is de concrete tekst van de overeenkomst tussen de Hongaarse regering en de Europese Commissie geformuleerd. De Hongaarse regering heeft de opmerkingen van de Commissie gelezen – wat, collega’s, tegenwoordig al heel wat is – en begrepen, en zal de mediawet zoals ze beloofd heeft wijzigen, dat wil zeggen dat de Hongaarse regering en de Commissie rechtmatig en democratisch te werk zijn gegaan, terwijl u hier vandaag een politiek vlooientheater opvoert. Helaas niet voor het eerst. En dat terwijl de reden daarvoor duidelijk niet langer aanwezig is. Hier uiten mijn Hongaarse socialistische collega’s ongegronde beschuldigingen en hitsen ze zelfs anderen op, terwijl in eigen land hun miljoenenschandalen achtereenvolgens aan het licht komen.</p>
      <p sl="hu">Waarde verontwaardigde collega’s, u bent opzettelijk misleid. Er heerst democratie in Hongarije en de mediawet beantwoordt aan alle richtlijnen en verwachtingen van de EU. En tot slot, collega’s, wil ik voorstellen dat we ons bezighouden met zaken die om een dringender oplossing vragen dan het huidige politieke vlooientheater.</p>
    </intervention>
    <intervention id="3-543-000" speaker_id="4393" name="Mario Mauro" is_mep="True" mode="spoken">
      <p sl="it">Mijnheer de Voorzitter, dames en heren, ik kan begrijpen dat degenen die zulke zware kritiek hebben geuit op de Hongaarse wet dat slechts doen in de hoop op vrijheid voor de media. Ik denk echter ook dat wij ons respect moeten betuigen voor het werk van de Commissie en voor de standpunten die naar voren zijn gekomen bij het debat in het Parlement. Ik ben dan ook van mening dat wij, teneinde een zwarte bladzijde in de geschiedenis van ons Parlement te voorkomen, de verantwoordelijkheid moeten nemen om morgen niet te stemmen en deze resolutie, die niet strookt met de werkelijkheid, zoals de commissaris in haar betoog al heeft aangetoond, simpelweg moeten schrappen.</p>
      <p sl="it">Ik verzoek de Raad en de Commissie dan ook om op informele wijze contact op te nemen met de Conferentie van voorzitters teneinde de broodnodige uitwisseling van informatie op gang te brengen, zodat wij morgen in dit Parlement, nog voor de resoluties, kunnen stemmen over een besluit om niet over de resoluties te stemmen en daarmee een eind te maken aan ideologische debatten.</p>
    </intervention>
    <intervention id="3-544-000" speaker_id="39711" name="Victor Boştinaru" is_mep="True" mode="spoken">
      <p sl="ro">Mijnheer de Voorzitter, commissaris, uw uitspraken bevestigen dat het Europees Parlement gelijk had toen het harde kritieken uitte op de Hongaarse mediawet. Inderdaad, de Hongaarse regering erkent door middel van zijn bereidheid de wet aan te passen, zij het slechts in vier hoofdstukken, de mislukking van een antidemocratische maatregel. In uw brief bevestigt u eindelijk de wet te zullen onderzoeken en na te gaan of deze in overeenstemming is met onder andere de EU-regelgeving in het algemeen. Ik had graag gehoord dat u zou verwijzen naar het Handvest van de grondrechten.</p>
      <p sl="ro">Commissaris, ik heb twee vragen voor u waar ik graag uw antwoord op ontvang. Hoe kunt u denken dat de normen van de OVSE en de Raad van Europa te hoog zijn voor de Europese Unie? Ten tweede, zou een kandidaat-lidstaat, als die een wet zou hebben die identiek is aan de ongewijzigde versie van de Hongaarse wet, het te zake dienende onderhandelingshoofdstuk kunnen afsluiten?</p>
    </intervention>
    <intervention id="3-545-000" speaker_id="96654" name="Jaroslav Paška" is_mep="True" mode="spoken">
      <p sl="sk">Wij hebben in Slowakije het gezegde dat de weg naar de hel geplaveid is met goede bedoelingen. Ik wil de goede bedoelingen van onze Hongaarse vrienden om de media te voorzien van moderne wetgeving geenszins in twijfel trekken, maar dat neemt niet weg dat de huidige discussie eens te meer laat zien dat een aantal delen van de nieuwe wet in elk geval genuanceerder hadden kunnen zijn.</p>
      <p sl="sk">Als gevolg van de grote hoeveelheid veranderingen en hervormingen die de Hongaarse regering binnen korte tijd tot stand wil brengen is zij de mogelijke gevolgen van een aantal delen van de wet waarschijnlijk een beetje uit het oog verloren.</p>
      <p sl="sk">Ik vermoed dat hetzelfde geldt voor de Hongaarse volkswet inzake het dubbele staatsburgerschap die niet alleen ons, Europeanen, maar ook onze buitenlandse partners de nodige vermijdbare problemen zal opleveren. Want hoe moeten onze Amerikaanse of Canadese vrienden zich wel niet voelen als er bij hen straks honderdduizenden Oekraïners of Serviërs rondlopen met een door Hongarije aan verre verwanten en nakomelingen van het voormalige Hongaarse keizerrijk verstrekt Europees paspoort?</p>
      <p sl="sk">Ik weet het niet, maar wellicht was ook deze wet een kwestie van goede bedoelingen.</p>
    </intervention>
    <intervention id="3-546-000" speaker_id="96749" name="Andrew Henry William Brons" is_mep="True" mode="spoken">
      <p sl="en">Mijnheer de Voorzitter, volgens sommigen schrijft de Hongaarse mediawet ‘evenwichtige verslaggeving’ voor, wat in eerste instantie goed klinkt. Volgens anderen zijn in deze wet boetes vastgesteld voor publicaties die een inbreuk vormen op ‘het publieke belang, de openbare zeden of de openbare orde’. Deze concepten klinken zeer vaag, betekenisloos en daarom gevaarlijk, bijna zo gevaarlijk als concepten als xenofobie en racisme, en wie kan zich voorstellen dat tegen die concepten wetgeving wordt aangenomen?</p>
      <p sl="en">Laten we echter, voordat we stenen werpen naar Hongarije, eens kijken naar de normen en omroepmedia in onze eigen landen. De BBC, ook bekend als de British Brainwashing Corporation , veronachtzaamt de in de eigen statuten vastgelegde verplichting van onpartijdigheid en sluit vertegenwoordigers van onze eigen partij uit, maar geeft zonder geldige redenen buitensporige publiciteit aan de Establishment Safety Valve Party . Onze partij is belangrijk genoeg om routinematig te worden aangevallen, maar niet belangrijk genoeg om voor programma’s te worden uitgenodigd. In 2006 spande de BBC samen met de regering om onze voorzitter in de val te lokken en gearresteerd te krijgen.</p>
    </intervention>
    <intervention id="3-547-000" speaker_id="photo_generic" name="Neelie Kroes" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, enkele leden van het Parlement stelden een intrigerende vraag: is het toeval dat het debat van vandaag samenvalt met het besluit van de Hongaarse regering? Soms, mijnheer de Voorzitter, moet je een engeltje op je schouder hebben.</p>
      <p sl="en">Wat mij betreft geef ik er de voorkeur aan om, als u me uitnodigt om hier te komen en duidelijk te maken wat er op het spel staat, gewapend met feiten en cijfers te komen. Is wat er vandaag is gebeurd toeval? Het antwoord dat ik zal geven komt in zekere zin recht uit mijn hart.</p>
      <p sl="en">We hebben het hier over een volledige procedure: het begon eind december en we zijn nu halverwege februari, dus heeft het iets meer dan zeven weken geduurd. Op grond van de zes jaar waarin ik een ambt heb bekleed binnen de Europese instellingen beschouw ik dat als behoorlijk snel. Mijn ervaring tot nu toe is dat dingen zelden zo snel gaan dat ik de indruk heb dat we een probleem binnen zeven weken kunnen oplossen.</p>
      <p sl="en">Dit gezegd zijnde, is de achtergrond van het resultaat van vandaag fascinerend. We hebben een combinatie van factoren. Ten eerste is het niet de eerste keer dat we deze kwestie bespreken. U hebt me eerder reeds uitgenodigd om erover te spreken. U hebt u zeer duidelijk uitgesproken, dus bestaat er geen twijfel over wat er op het spel staat, er bestaat geen twijfel over de standpunten van iedere partij in dit Parlement over deze kwestie.</p>
      <p sl="en">Ten tweede hebben we het over een zeer belangrijke kwestie. Ik hoef u niet uit te leggen dat voor de Commissie de kwestie van de vrijheid van meningsuiting en de persvrijheid op het spel staan en het zou belachelijk zijn als we hieraan niet de hoogste prioriteit zouden geven wanneer het erop aankomt de democratie te verdedigen. Was het toeval dat het vorige agendapunt deze middag de situatie in Egypte was? U hebt gesproken over het creëren van democratie, dus is er duidelijk een rode draad en u kunt er zeker van zijn dat de Commissie zich hiervan bewust is en al het mogelijke doet om de democratie te verdedigen en te repareren daar waar mogelijk schade is aangericht.</p>
      <p sl="en">De derde kwestie is natuurlijk het Hongaarse voorzitterschap. Laten we niet naïef zijn. Uiteraard zijn onze vrienden in deze lidstaat binnen de Europese familie zich ervan bewust dat voor degenen die het voorzitterschap bekleden het beginsel 'noblesse oblige' geldt. Dit betekent dat ook zij een benadering hebben gekozen waarbij ze alles hebben gedaan wat in hun macht lag om het probleem op te lossen. Het laatste punt dat ik in deze uitleg wil maken, voor zover ik er een kan bieden, is dat het Europees Parlement een kristalhelder signaal heeft afgegeven: u hebt gestreden en u hebt de buitenwereld op de hoogte gehouden via de pers – een vrije pers, zou ik daaraan willen toevoegen. Onderschat daarom niet uw eigen rol.</p>
      <p sl="en">Dit gezegd zijnde, wordt voor mij de uitleg van de redenen waarom we op dit moment dit resultaat hebben, uiteindelijk gevormd door de gehele combinatie van factoren. De grondrechten zijn het onderwerp waar het hier om draait, daar bestaat geen twijfel over. Wie denkt dat ik alleen geïnteresseerd ben in vrede en rust kent me in het geheel niet, omdat ik strijd voor democratie. Ik heb behoorlijk wat ervaring en ik loop al langer mee in de politiek dan de meesten van u.</p>
      <p sl="en">Verder wil ik ingaan op enkele specifieke kwesties waarover mij vragen zijn gesteld. Hoe zit het met de onafhankelijkheid van de toezichthouder voor de media? Onze voorlopige analyse van de Hongaarse wet concludeert dat de procedures voor de benoeming en verkiezing van de voorzitter en leden van de mediaraad niet verschillen van de procedures die algemeen aanvaard zijn in Europa. We moeten erkennen, of dat onze zaak nu helpt of niet, dat de regeringspartij een tweederde meerderheid heeft en in een democratie is dat simpelweg een feit.</p>
      <a text="(Applaus)"/>
      <p sl="en">Wat betreft de toepassing van artikel 11 van het Handvest van de grondrechten van de Europese Unie passen we de richtlijn toe, de richtlijn audiovisuele mediadiensten, en het Verdrag, en dat impliceert natuurlijk de toepassing van artikel 11 van het Handvest van de grondrechten. Op dit gebied bestaat er dus geen twijfel.</p>
      <p sl="en">De heer Moraes zei dat er geen rechterlijke toetsing was van besluiten van de autoriteit voor de media. Tegen een door de mediaraad in de hoedanigheid van autoriteit in eerste aanleg genomen besluit kan geen beroep worden aangetekend via een administratieve procedure. Echter, zoals artikel 163 bepaalt, kan tegen een officieel besluit van de mediaraad beroep worden ingesteld bij de rechtbank overeenkomstig de bepalingen van het wetboek van burgerlijke rechtsvordering. Het instellen van beroep heeft geen opschortend effect, maar er kan een beroep worden gedaan op het wetboek om de tenuitvoerlegging van het besluit op te schorten.</p>
      <p sl="en">Mevrouw Weber zei dat de bescherming van bronnen binnen de Hongaarse mediawet onvoldoende is gewaarborgd. Als we de persvrijheid als een Europees grondbeginsel nemen, moet dat het begin- en eindpunt zijn van al ons denken over dit onderwerp. Ik heb de persvrijheid altijd verdedigd op Europees niveau en ik zal doorgaan – en ik beloof u dat ook de Commissie dat zal doen – om de persvrijheid onophoudelijk te bevorderen. Het recht van journalisten om hun bronnen te beschermen is een van de belangrijkste beginselen die de daadwerkelijke uitoefening van de persvrijheid garanderen. Journalisten mogen nooit verplicht worden om hun bronnen bekend te maken, tenzij ze dat moeten doen ten behoeve van een strafrechtelijk onderzoek, en dit beginsel is geldig ongeacht het politieke klimaat. In feite moet het hartstochtelijker worden verdedigd wanneer de pers en de media in het algemeen zich in een zwakkere positie bevinden, zoals momenteel het geval is.</p>
      <p sl="en">De richtlijn betreffende privacy en elektronische communicatie die momenteel van kracht is, verplicht de lidstaten ertoe de geheimhouding van communicatie te waarborgen. Echter, de richtlijn is niet van toepassing op activiteiten die buiten de werkingssfeer van de EU-Verdragen vallen. Dat wil zeggen, de EU-wetgeving is niet van toepassing op kwesties met betrekking tot openbare veiligheid, defensie, staatsveiligheid of de handhaving van het strafrecht en daarnaast hebben lidstaten op grond van het subsidiariteitsbeginsel de mogelijkheid om maatregelen te treffen die het recht van een persoon op privacy beperken, overeenkomstig hun eigen regels en overeenkomstig het Europees Verdrag tot bescherming van de rechten van de mens en de fundamentele vrijheden. Iedere dergelijke beperking moet noodzakelijk, passend en evenredig zijn binnen een democratische samenleving en een commissaris bevindt zich niet in de positie om dergelijke nationale maatregelen te beoordelen of veroordelen en dat wens ik ook niet te doen.</p>
      <p sl="en">Wat betreft het ontbreken van een verwijzing naar artikel 30, waarnaar een aantal leden van het Parlement hebben gevraagd, weet ik dat velen van u hebben geklaagd dat de Commissie artikel 30 niet volledig in aanmerking heeft genomen bij de beoordeling van de mediawet. Ik zou luid en duidelijk willen zeggen dat dit eenvoudigweg niet waar is. Hoewel de Commissie in haar oorspronkelijke voorstel voor de richtlijn audiovisuele mediadiensten een verplichting had opgenomen voor lidstaten om de onafhankelijkheid van de nationale toezichthoudende autoriteiten te waarborgen – en ik weet heel goed dat uw geheugen wat betreft dergelijke zaken uitstekend is – werd die bepaling niet gesteund door de Raad en ondanks krachtige steun van het Europees Parlement werd de bepaling gewijzigd in het huidige artikel 30 van de richtlijn audiovisuele mediadiensten. De definitieve formulering van de richtlijn audiovisuele mediadiensten stelt niet rechtstreeks een verplichting vast om onafhankelijke organen te creëren. Dit is niet wat ik had gewenst, maar het is wat in de tekst is vastgelegd en we moeten het aanvaarden, zij het met spijt.</p>
      <p sl="en">De Hongaarse autoriteiten hebben ingestemd met het schrappen van de bepaling in kwestie en het toevoegen van de volgende verklaring aan de tekst van artikel 10 van de mediawet en ik citeer: “Het is de taak van het gehele stelsel van media om authentieke, snelle en accurate informatie over dergelijke aangelegenheden en gebeurtenissen te verstrekken". Dat zal dus de tekst zijn na de wijzigingen.</p>
      <p sl="en">Ik verontschuldig me voor het feit dat u de tekst niet hebt ontvangen, maar ik heb de tekst zelf ook niet ontvangen, dat wil zeggen ik had alleen de tekst waarover we onderhandelden en die kon ik u niet geven. Ik zal u echter van de tekst voorzien zodra dat mogelijk is. Ik kan me natuurlijk voorstellen – terwijl ik hoop dat u gelooft wat ik zeg, wat ik op prijs zou stellen – dat u dit uiteindelijk in schriftelijke vorm wilt hebben en de kans wilt krijgen om de tekst te lezen.</p>
      <p sl="en">Een van de kwesties die behulpzaam zullen zijn voor uw eigen besluitvorming is die van de vereisten omtrent evenwichtige verslaggeving. Zoals ik zei tijdens mijn eerste toespraak vandaag, zullen deze niet langer van toepassing zijn op de geschreven pers of op audiovisuele on-demand-mediadiensten.</p>
      <p sl="en">Wat betreft de door de heer Løkkegaard gestelde vraag, namelijk of ik bereid ben wetgeving inzake pluriformiteit van de media voor te stellen, heb ik in mijn eerste toespraak vandaag gezegd dat ik bereid ben om actie te ondernemen op het gebied van pluriformiteit van de media binnen de bestaande EU-bevoegdheden. Er is geen uniforme benadering die voor iedereen geschikt is. Dat is voor mij duidelijk en de Hongaarse zaak heeft het nog duidelijker gemaakt. Ik zal de werkgroep oprichten waarnaar ik heb verwezen en ik dank u voor uw bereidheid om er zitting in te nemen, teneinde de uitdagingen waar we voor staan te bespreken, ervoor te zorgen dat we een alomvattend overzicht hebben van de situatie in Europa en teneinde, uiteraard, dienovereenkomstig op te treden, ook in verband met de kwestie van de onafhankelijkheid van de media. Dat moet een van de kernprioriteiten zijn.</p>
      <p sl="en">Wat betreft het standpunt van de OVSE inzake de Hongaarse mediawet is er in vergelijking met onze eigen analyse een verschil in rechtsgrondslag, maar de OVSE was zeer duidelijk en had absoluut gelijk met haar conclusies. De belangrijkste punten die door de OVSE aan de orde werden gesteld, waren de nieuwe autoriteit voor de media, in het bijzonder de lange duur van de ambtstermijn van de leden van de raad en de regeling voor de publieke omroep. Ik heb het standpunt van de Commissie in dit verband uitgelegd en ik meen dat de ambtstermijnen van leden van andere omroepraden, bijvoorbeeld in andere lidstaten, in sommige gevallen variëren van vijf tot negen jaar. Een voorbeeld hiervan, maar het is niet het enige voorbeeld, zijn de Rundfunkräte (publieke omroepraden).</p>
      <p sl="en">Het cruciale punt – en dit is mijn afsluitende opmerking – is de boodschap van de vicepremier die ik vanochtend ontving toen ik landde, en ik ben ervan overtuigd dat de minister van Buitenlandse Zaken de boodschap zal herhalen die de Hongaarse regering voor mij en de Commissie heeft opgeschreven en die het standpunt van de regering uitlegt.</p>
      <p sl="en">Tijdens de zeven weken waarin we nauw hebben samengewerkt, was ik al onder de indruk van mijn eigen medewerkers, die zich een slag in de rondte hebben gewerkt. Ik kan u echter verzekeren dat beide zijden ongelooflijk hard hebben gewerkt en dat zij hun werk niet alleen op de juiste manier hebben gedaan maar ook op een constructieve manier, met het oog op het vinden van een oplossing. Dit is immers een zeer belangrijke kwestie en we moeten een oplossing vinden.</p>
    </intervention>
    <intervention id="3-548-000" speaker_id="4393" name="Mario Mauro" is_mep="True" mode="spoken">
      <p sl="it">Mijnheer de Voorzitter, om procedurele redenen verzoek ik de commissaris om de teksten waarnaar zij verwees nog vanavond uit te sturen, in elk geval naar de voorzitters van de fracties, zodat wij morgen zo objectief mogelijk onze stem kunnen uitbrengen.</p>
    </intervention>
    <intervention id="3-549-000" speaker_id="photo_generic" name="Neelie Kroes" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, wat mij betreft is het antwoord een duidelijk ‘ja’. De lichaamstaal van de Hongaarse minister drukt ook ‘ja’ uit. Dit zal zo spoedig mogelijk gedaan worden.</p>
    </intervention>
    <intervention id="3-550-000" speaker_id="photo_generic" name="János Martonyi" is_mep="True" mode="spoken">
      <p sl="en">fungerend voorzitter van de Raad . – Mijnheer de Voorzitter, neem van mij aan dat ik mijn lichaam niet nodig heb om mezelf duidelijk te maken.</p>
      <p sl="en">Een paar korte opmerkingen namens Hongarije: hoewel commissaris Kroes uitgebreid en uitputtend heeft geantwoord, ook over de samenstelling van de mediaraad, was dit een specifieke vraag aan mij, die naar mijn mening juist is beantwoord. Daarom beperk ik me tot een paar punten.</p>
      <p sl="en">Bovenal wil ik onderstrepen dat Hongarije zich volledig schaart achter de waarden, grondbeginselen en regels van het Verdrag, het Handvest van de grondrechten en alle andere internationale rechtsinstrumenten, Europees of universeel, inzake de mensenrechten.</p>
      <p sl="en">De eerste harde kritiek op de mediawet werd nog voordat de wet was aangenomen geuit. Ik verwijs met name naar het commentaar van de OVSE-vertegenwoordiger voor mediavrijheid. Ik wilde alleen maar dat de tekst gelezen, bestudeerd en geëvalueerd zou worden, waarna ons verteld kon worden wat daar eventueel verkeerd aan was en welke twijfels of bezwaren er bij de uitvoering van de wet over de tekst of wellicht over de interpretatie zouden kunnen ontstaan.</p>
      <p sl="en">Om die reden hebben we de evaluatie van de tekst door de Commissie, als hoedster van het Verdrag, meteen toegejuicht en ondersteund en hebben we haar gevraagd haar twijfels of bezwaren kenbaar te maken. En dat is gebeurd. De Commissie heeft de wet zorgvuldig bekeken en een paar voorstellen gedaan, die stuk voor stuk zijn overgenomen. Ik kan alleen maar bevestigen dat het kabinet overmorgen bijeenkomt. We zullen de tekst vaststellen en onmiddellijk aan het Hongaarse parlement voorleggen, en de wijzigingen zullen zo snel als de procedure toelaat worden aangenomen en per direct in werking treden.</p>
      <p sl="en">Ik wil de Commissie bedanken voor haar vele werk, hulp en assistentie, maar ik wil ook ieder van u bedanken die eerlijk, redelijk commentaar heeft geleverd en ons in deze kwestie heeft bijgestaan. Ik weet zeker dat dat heel belangrijk is geweest, niet alleen voor ons, maar ook voor de Europese Unie als geheel.</p>
      <p sl="en">Ik wil de werkgroep die de Commissie binnenkort opricht onze hulp en volledige steun aanbieden. De werkgroep dient de belangen van Europa als geheel, en we willen er allemaal aan meewerken en zoveel mogelijk hulp bieden.</p>
      <p sl="en">Ik betreur alleen het overdreven taalgebruik in sommige politieke verklaringen. Zoals ik al zei, was de wet nog niet eens aangenomen. Soms hadden we het gevoel dat we het onderwerp waren van wat de Fransen un procès d'intention noemen, een soort Schuldvermutung. Ik had het idee dat we al bij voorbaat schuldig waren bevonden in plaats van onschuldig tot het tegendeel bewezen was, zoals in een eerlijk proces natuurlijk een basisregel is.</p>
      <p sl="en">Die verklaringen gingen de grenzen van een redelijk en eerlijk politiek debat soms ver te buiten – een politiek debat dat we normaal zowel op binnenlands als Europees of universeel niveau volledig steunen.</p>
      <p sl="en">Dat was feitelijk schadelijk voor de belangen van Europa als geheel – voor de Europese integratie. Hopelijk hebben we dat nu achter ons gelaten. Ik wil nogmaals bevestigen dat wij ons aan de wet houden, en als bewijs daarvan wil ik u laten weten dat wij het vaste voornemen hebben om het Handvest van de grondrechten in de nieuwe Hongaarse grondwet op te nemen.</p>
      <p sl="en">Daarmee wordt Hongarije het eerste land waarbij het Handvest van de grondrechten integraal onderdeel van het rechtsstelsel uitmaakt. Het is dan niet alleen van toepassing op de gebieden waarop de EU-wetgeving betrekking heeft, maar prevaleert daarnaast boven alle andere wet- of regelgeving inzake het strafrecht, de media of welk ander onderwerp ook.</p>
      <p sl="en">Dat moet u allemaal de zekerheid geven dat de basisregels, de basiswaarden en de grondbeginselen die we met elkaar delen, volledig door mijn land worden en zullen worden geëerbiedigd.</p>
    </intervention>
    <intervention id="3-551-000" speaker_id="28576" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Tot besluit van het debat zijn er zes ontwerpresoluties ingediend, overeenkomstig artikel 110, lid 2, van het Reglement.</p>
      <p sl="nl">De stemming vindt morgen om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-553-000" speaker_id="39724" name="Csaba Sógor" is_mep="True" mode="written">
      <p sl="hu">Mijn collega’s verzoeken de Europese Commissie in hun resolutie om ook de bepalingen van het Handvest van de grondrechten in aanmerking te nemen bij het inspecteren van de Hongaarse mediawet, en om, indien de regering de wet niet op de gewenste wijze binnen een vaste termijn herziet, een niet-nalevingsprocedure tegen Hongarije te initiëren. Ook verzoeken mijn collega’s de Commissie om nog dit jaar een Europees regelgevingskader te initiëren om handhaving van de vrijheid van de media in de lidstaten te waarborgen. Het verheugt mij zeer dat er steeds meer aandacht wordt besteed aan de bepalingen van het Handvest van de grondrechten, en daarom stel ik voor dat de Commissie ook in het geval van de taalwet van Slowakije de toepassing van het Handvest, in het bijzonder van de artikelen 21 en 22 daarvan, onderzoekt. Verder ben ik ingenomen met de behoefte aan initiëring van een ontwerp voor een Europese richtlijn om de onschendbaarheid van de vrijheid van de media te waarborgen. Ik acht de totstandbrenging van een soortgelijk regelgevingskader zonder meer gerechtvaardigd met betrekking tot de problemen van de autochtone nationale minderheden. Er zijn namelijk landen in de Europese Unie waar het niet de eis van evenwichtige informatie is waardoor de rechten van Europese burgers die al eeuwenlang in hetzelfde gebied leven worden geschonden, maar het feit dat hun geldboetes worden opgelegd voor het gebruik van hun moedertaal.</p>
    </intervention>
    <intervention id="3-554-000" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="nl">Mediavrijheid en -pluralisme vormen een van de fundamentele waarden waarop de Europese Unie is gegrondvest. Daarom ben ik blij dat de Europese Commissie krachtig heeft gereageerd op de informatie over de Hongaarse mediawet en concrete stappen heeft ondernomen. Aangezien ik jarenlang bij de media heb gewerkt, zal ik het werk van de door commissaris Kroes aangekondigde deskundigengroep die de Commissie gaat adviseren over verdere stappen, met belangstelling volgen. Tegelijkertijd wil ik er graag op wijzen dat de door de Commissie uitgevoerde juridische analyse van de mate waarin de Hongaarse mediawet overeenstemt met het EU-recht helaas blijk geeft van de zwakte van het Europese recht, en met name van de richtlijn audiovisuele mediadiensten. Paradoxaal genoeg biedt deze richtlijn de Commissie niet al te veel mogelijkheden om op te treden. Daarom moest de Commissie bij het analyseren van de Hongaarse wet helaas bepaalde argumenten 'oprekken' en ze veeleer op het Verdrag zelf baseren (vrijheid van ondernemerschap) dan op de richtlijn. Ik besef dat de bevoegdheden van de Europese Unie op het terrein van audiovisueel beleid beperkt zijn, maar anderzijds ben ik van mening dat de media, die een van de fundamenten van de democratie vormen, bepaalde minimumrechten moeten hebben en aan gemeenschappelijke normen moeten voldoen. Ik deel dan ook het standpunt van mijn fractie, de Fractie van de Progressieve Alliantie van Socialisten en Democraten in het Europees Parlement, over de noodzaak van een herziening van het EU-rechtskader teneinde daarin minimumeisen te stellen op het gebied van mediavrijheid en -pluralisme, en ik reken erop dat we spoedig een inhoudelijke discussie over deze kwestie zullen beginnen.</p>
    </intervention>
  </section>
  <section id="creitem18" title="14. Vrijhandelsakkoord tussen de EU en de Republiek Korea (debat)">
    <intervention id="3-556-000" speaker_id="28576" name="De Voorzitter" is_mep="True" mode="spoken">
      <p sl="nl">Aan de orde is de aanbeveling (A7-0034/2011) van Robert Sturdy, namens de Commissie internationale handel, over het ontwerpbesluit van de Raad betreffende de sluiting van de vrijhandelsovereenkomst tussen de Europese Unie en haar lidstaten, enerzijds, en de Republiek Korea, anderzijds [08505/2010 - C7-0320/2010 - 2010/0075(NLE)].</p>
    </intervention>
    <intervention id="3-557-000" speaker_id="2037" name="Robert Sturdy" is_mep="True" mode="spoken" role="rapporteur">
      <p sl="en">Mijnheer de Voorzitter, dit vrijhandelsakkoord is het eerste van een nieuwe generatie handelsakkoorden die in 2007 als onderdeel van het Global Europe-initiatief werd geïntroduceerd. De wereldeconomie, de instabiliteit en de stagnatie in het multilaterale stelsel hebben de noodzaak van en het streven naar meer bilaterale betrekkingen vergroot. Het is het eerste vrijhandelsakkoord waarbij het Parlement de nieuwe, uitgebreidere bevoegdheden die het onder het Verdrag Lissabon heeft verkregen, uitoefent.</p>
      <p sl="en">Het vrijhandelsakkoord is bedoeld om ondernemingen in de EU uit tal van economische sectoren door middel van een aantal ongeëvenaarde tariefliberalisaties uitgebreide, omvangrijke toegang tot de Zuid-Koreaanse markt te bieden. Het waarborgt WTO-plus-disciplines voor, bijvoorbeeld, geografische aanduidingen, overheidsopdrachten, een grotere transparantie wat betreft staatshulp en strenge handhaving van intellectuele eigendomsrechten, en het bevat een uiterst belangrijk hoofdstuk over duurzame ontwikkeling.</p>
      <p sl="en">Hoewel de vele voordelen onmiddellijk gelden en ook duidelijk zijn, ben ik bovenal ingenomen met het doeltreffende bilaterale vrijwaringsmechanisme van het vrijhandelsakkoord – een vrijwaring waardoor de EU de meestbegunstigingsrechten kan herstellen wanneer dit specifieke vrijhandelsakkoord leidt – of dreigt te leiden – tot ernstige schade aan de binnenlandse industrie van de EU. Deze vrijwaring moet vooral de bezwaren van de gevoelige sectoren in Europa, zoals de auto-industrie, de consumentenelektronica en de textielsector wegnemen en de bescherming waarborgen die zij verdienen. Dat gezegd hebbende, wil ik Pablo Zalba Bidegain bedanken voor zijn werk met betrekking tot dit specifieke onderdeel van het akkoord.</p>
      <p sl="en">De Zuid-Koreaanse markt biedt significante nieuwe mogelijkheden voor EU-goederen en -diensten. Deze markt was tot dusver betrekkelijk gesloten vanwege de hoge heffingen en dure non-tarifaire belemmeringen. Het vrijhandelsakkoord maakt korte metten met jaarlijks geheven EU-uitvoerrechten ter waarde van 1,6 miljard euro. Het biedt voordelen voor Europese exporteurs van agrarische en industriële producten, een onmiddellijke besparing op chemicaliën – zo’n 175 miljoen euro – farmaceutische producten, auto-onderdelen, industriële machines en ga zo maar door. Bovendien moet opgemerkt worden dat de genoemde cijfers door de toegenomen handel waarschijnlijk nog hoger uitvallen. Korea behoort voor EU-boeren momenteel tot de waardevollere exportmarkten van de wereld, met een jaaromzet in Korea van 1 miljard euro. Het vrijhandelsakkoord liberaliseert vrijwel alle export van landbouwproducten uit de EU.</p>
      <p sl="en">De export vormt daarmee een belangrijke groeisector voor de EU, die bijdraagt aan de rijkdom en werkgelegenheid van Europese ondernemingen en hun personeel en straks tot de belangrijkste stimulerende factoren voor het economisch herstel van de EU behoort. De Commissie en de European Car Association hebben ten behoeve van dit akkoord nauw samengewerkt.</p>
      <p sl="en">De wereld kijkt toe hoe Europa de weg baant voor betere handels- en economische betrekkingen met partners in elke uithoek. Ik heb altijd gezegd dat de handel het ware middel is dat tot ontwikkeling leidt. Als we handelsbarrières slechten en nieuwe bruggen bouwen, creëren we nieuwe kansen. Dit specifieke vrijhandelsakkoord hanteert een nieuwe aanpak. Het stuwt, natuurlijk als aanvulling op Doha, het herstel en de groei in Europa op, en het Europees Parlement speelt een sleutelrol bij het bepalen van de toekomst van het wereldhandelsbeleid.</p>
      <p sl="en">In dit stadium wil ik Ignacio van de Commissie bedanken. Ignacio, een van de economen heeft gezegd dat dit vermoedelijk het beste handelsakkoord is waar beide partijen het ooit over eens zouden kunnen worden. Ik dring er bij alle fracties op aan het protectionisme te laten varen en dit akkoord te steunen.</p>
    </intervention>
    <intervention id="3-558-000" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie . – Mijnheer de Voorzitter, ik wil de geachte afgevaardigden danken voor alle inspanningen die het Parlement in het algemeen en de Commissie internationale handel (INTA) in het bijzonder zich voor het zekerstellen van een prompte beoordeling – en, naar ik hoop, ratificatie – van het vrijhandelsakkoord tussen de EU en Korea hebben getroost. Daardoor kan het in werking treden.</p>
      <p sl="en">Deze ingewikkelde taak omvatte twee belangrijke processen: de voltooiing van de onderhandelingen over de vrijwaringsverordening inzake Korea, die de bilaterale vrijwaringsclausule van het vrijhandelsakkoord tussen de EU en Korea uitvoert, en de voorbereiding op de instemming met dit verdrag.</p>
      <p sl="en">Ik ben tevreden met het akkoord dat de Raad en het Europees Parlement in eerste lezing over de vrijwaringsverordening hebben bereikt. Het werk dat is verzet, heeft niet alleen de wetgeving zekergesteld die het bedrijfsleven in de EU de nodige bescherming biedt, maar het heeft ook de gezamenlijke inzet van het Parlement, de Raad en de Commissie voor efficiënte wetgeving bevestigd. Dit was bovendien het eerste handelsdossier waarbij het Parlement krachtens het Verdrag van Lissabon als medewetgever optrad. Het resultaat van zijn betrokkenheid is beslist indrukwekkend.</p>
      <p sl="en">Ik zal niet de lijst voordelen herhalen die het vrijhandelsakkoord tussen de EU en Korea onze economie naar verwachting oplevert: die hebben we in het verleden uit en te na besproken en de heer Sturdy heeft ze zojuist nog opgesomd. In plaats daarvan wil ik een korte kanttekening maken om het akkoord met Korea te plaatsen in het bredere perspectief van het toekomstige EU-handelsbeleid, zoals de Commissie dat in haar mededeling van 9 november 2010 uiteengezet heeft, en om de uitgangspunten van onze beleidslijn in herinnering te roepen.</p>
      <p sl="en">Ten eerste geven wij nog altijd de voorkeur aan het multilaterale kanaal van de WTO als de allerbeste manier om de handel te liberaliseren en de regels voor de wereldhandel vast te stellen. Ondanks de tegenslagen en de impasse waarin we sinds halverwege 2008 zitten, blijven we actief aandringen op voltooiing van de Doha-ontwikkelingsronde die 10 jaar geleden begon. Het is nog steeds, zowel in economisch opzicht als ter bevordering van de WTO, de moeite waard om een overeenkomst te sluiten. Daarom heb ik het initiatief genomen om de handelsministers van de zeven belangrijkste handelsnaties in Davos bijeen te brengen om concreet te bespreken op welke manier we verder moeten en als vervolg op de stimulans van de G20 in Seoul de eindfase in kunnen gaan. Volgens mij was onze bijeenkomst een succes, en hoge functionarissen werken nu intensief aan een poging om deze zomer een politieke doorbraak te forceren.</p>
      <p sl="en">Maar zoals we reeds in november gezegd hebben, bijten bilateraal en multilateraal elkaar niet. Liberalisering zou zelfs liberalisering kunnen aanwakkeren. Wij hebben bilaterale handelsakkoorden nagestreefd die leiden tot een daadwerkelijke toegevoegde waarde vergeleken met datgene wat via de WTO haalbaar is. En dat blijven we doen, omdat het tempo van de multilaterale vooruitgang onvermijdelijk laag ligt. Dat was en is nog steeds onze grondreden voor het vrijhandelsakkoord met Korea.</p>
      <p sl="en">Ik herhaal vandaag de toezeggingen van de Commissie aan het Europees Parlement met betrekking tot de uitvoering van de vrijwaringsverordening inzake Korea en het vrijhandelsakkoord tussen de EU en Korea.</p>
      <p sl="en">Zoals in de vrijwaringsverordening is vastgelegd "zal de Commissie jaarlijks een verslag over de uitvoering van het vrijhandelsakkoord tussen de EU en Korea bij het Europees Parlement en de Raad indienen en is zij bereid om alle kwesties in verband met de uitvoering van de akkoord met de INTA-commissie te bespreken.</p>
      <p sl="en">De Commissie zal nauwgezet controleren of Korea zijn toezeggingen op het gebied van regelgeving, met name de toezeggingen inzake technische voorschriften in de automobielsector, nakomt. Deze controle omvat alle aspecten van non-tarifaire handelsbelemmeringen en de resultaten ervan worden gedocumenteerd en er wordt verslag over uitgebracht bij het Europees Parlement en de Raad.</p>
      <p sl="en">De Commissie zal ook bijzonder belang hechten aan de effectieve nakoming van de toezeggingen op het gebied van arbeid en milieu in hoofdstuk 13 van het vrijhandelsakkoord (handel en duurzame ontwikkeling). In deze samenhang zal de Commissie advies vragen aan de interne adviesgroep, die vertegenwoordigers zal omvatten van beroepsorganisaties, vakbonden en ngo's. De uitvoering van hoofdstuk 13 van het vrijhandelsakkoord wordt naar behoren gedocumenteerd en er wordt verslag over uitgebracht bij het Europees Parlement en de Raad.</p>
      <p sl="en">De Commissie is het er ook mee eens dat het belangrijk is effectieve bescherming te bieden in geval van plotse pieken in de invoer in gevoelige sectoren, waaronder kleine auto's. Als gevoelige sectoren worden onder andere auto's, textiel en consumentenelektronica gecontroleerd. In deze samenhang merkt de Commissie op dat de sector kleine auto's als relevante markt voor een onderzoek in verband met vrijwaringsmaatregelen kan worden beschouwd.</p>
      <p sl="en">De Commissie merkt op dat voor de aanwijzing van externe productiezones op het Koreaanse schiereiland overeenkomstig de bepalingen van artikel 12 van het protocol betreffende de oorsprongsregels een internationaal akkoord tussen de partijen vereist is dat zou moeten worden goedgekeurd door het Europees Parlement. De Commissie zal het Parlement volledig over de besprekingen van het Comité inzake externe productiezones op het Koreaanse schiereiland op de hoogte houden.</p>
      <p sl="en">De Commissie merkt ook op dat, als zij wegens uitzonderlijke omstandigheden besluit de onderzoeksperiode overeenkomstig artikel 5, lid 3, te verlengen, zij ervoor zal zorgen dat de verlengde periode niet voortduurt na de verstrijkingsdatum van de overeenkomstig artikel 7 vastgestelde voorlopige maatregelen.</p>
      <p sl="en">Bovendien zijn de Commissie en het Europees Parlement het erover eens dat nauwe samenwerking bij het toezicht op de uitvoering van het vrijhandelsakkoord tussen de EU en Korea en van de vrijwaringsverordening belangrijk is.</p>
      <p sl="en">Met het oog hierop zal de Commissie, als het Europees Parlement een aanbeveling goedkeurt om een vrijwaringsonderzoek te openen, zorgvuldig onderzoeken of aan de in de verordening opgenomen voorwaarden voor een opening ambtshalve is voldaan. Als de Commissie van mening is dat dit niet het geval is, dient zij een verslag in bij de INTA-commissie met een toelichting van alle factoren die voor de opening van een onderzoek relevant zijn.</p>
      <p sl="en">Op verzoek van de INTA-commissie brengt de Commissie bij deze commissie verslag uit over alle specifieke kwesties in verband met de nakoming door Korea van zijn toezeggingen inzake non-tarifaire maatregelen of inzake hoofdstuk 13 van het vrijhandelsakkoord." Einde citaat.</p>
      <p sl="en">Tot slot wil ik uitweiden over twee onderwerpen die voor u van belang zijn: de Koreaanse CO2 -wetgeving inzake de uitstoot van auto’s en de aanvullende overeenkomst bij de ontwerp-vrijhandelsovereenkomst tussen Korea en de VS (KORUS), die in december 2010 werd gesloten.</p>
      <p sl="en">Op 24 januari 2011 heeft Korea bevestigd dat er in de eerdere ontwerpwetgeving inzake CO2 bepaalde wijzigingen worden doorgevoerd, die een aantal bezwaren van de Europese autofabrikanten naar tevredenheid wegnemen en de ambitieuze doelstellingen van Korea met betrekking tot het terugdringen van de uitstoot in stand houden. Die wijzigingen, die de Commissie toejuicht, veranderen de totale uitstoot niet maar zorgen wel voor een eerlijker verdeling van lasten tussen de autoproducenten in Korea en de EU.</p>
      <p sl="en">Ik kan u verzekeren dat het standpunt van de EU over de CO2 -wetgeving van Korea binnen de Commissie en dan met name met mijn collega Connie Hedegaard en het directoraat-generaal Klimaat, in elke fase nauwgezet werd gecoördineerd om te voorkomen dat het de inspanningen van Korea ter bescherming van het milieu zou ondermijnen.</p>
      <p sl="en">In de aanvullende overeenkomst bij de ontwerp-vrijhandelsovereenkomst tussen Korea en de VS die in december 2010 werd gesloten, heeft de Commissie geen elementen aangetroffen die negatieve gevolgen voor de EU kunnen hebben. Ik zal evenwel contact met mijn Koreaanse collega opnemen om ervoor te zorgen dat er ook in de toekomst voor de Europese automobielindustrie geen concurrentienadelen ontstaan en niet-geharmoniseerde veiligheidsnormen voor auto’s niet met meer beperkingen dan ten tijde van de onderhandelingen toegepast worden.</p>
      <p sl="en">De Commissie zal nauwgezet toezien op de uitvoering van deze bepaling. Met name de Werkgroep motorvoertuigen en onderdelen, die in het kader van het vrijhandelsakkoord is opgericht, zal de praktische aspecten van de uitvoering onderzoeken om te waarborgen dat problemen met de toegang tot de markt doeltreffend en snel opgelost worden.</p>
      <p sl="en">Tot slot wil ik benadrukken dat het vrijhandelsakkoord tussen de EU en Korea niet alleen belangrijke voordelen voor Europese exporteurs op de Koreaanse markt oplevert, maar ook een duidelijk signaal uitzendt van onze vastberadenheid om nieuwe kansen in belangrijke Aziatische economieën te benutten.</p>
      <p sl="en">Dankzij een doeltreffende, doelmatige vrijwaringsverordening helpen we ook de bezwaren van bepaalde belanghebbenden uit de wereld. Aangezien deze verordening valt onder de gewone wetgevingsprocedure, kan zowel de Raad als dit Parlement mechanismen instellen om zo nodig op geconstateerde risico’s te reageren.</p>
      <p sl="en">Dit vrijhandelsakkoord en de vrijwaringsverordening vormen een uitstekend pakket, waarvan ik hoop dat u het morgen zult steunen.</p>
    </intervention>
    <intervention id="3-560-000" speaker_id="28219" name="Daniel Caspary" is_mep="True" mode="spoken">
      <p sl="de">rapporteur voor advies van de Commissie industrie, onderzoek en energie . − Mijnheer de Voorzitter, dames en heren, de internationale handel en de export zijn een belangrijke bron voor groei en werkgelegenheid in Europa. De vrijhandelsovereenkomst waar wij vandaag over discussiëren, zal het concurrentievermogen van de Europese Unie versterken en onze bedrijven een veel betere toegang geven tot een zeer dynamische groeiregio. Zowel de Europese als de Koreaanse economie zal hier enorm van profiteren. Ons bruto binnenlands product zal toenemen. Dat kan leiden tot meer werkgelegenheid. Onze export naar Korea zal volgens de voorspellingen de komende jaren verdubbelen, omdat de invoerrechten en de niet-tarifaire handelsbelemmeringen worden afgeschaft; aan invoerrechten alleen al komt jaarlijks 1,6 miljard euro te vervallen. Voor de Europese Unie zal er een geheel nieuwe handel in goederen en diensten ontstaan tot een waarde van 19 miljard euro.</p>
      <p sl="de">Ik ben vooral blij dat de Commissie in de onderhandelingen in grote mate rekening heeft gehouden met de onderhandelingsadviezen die het Europees Parlement in het verslag-Martin in 2008 had vastgelegd. Ik ben ook blij dat de Europese Commissie rekening heeft gehouden met de bezwaren die zowel door het Parlement als door de industrie zijn geuit, en dat zij de afgelopen weken nog een aantal bezwaren heeft kunnen wegnemen. Iets wat ik nog nooit heb meegemaakt op het gebied van de buitenlandse handel, is dat er zelfs positieve feedback komt van de landbouwsector die normaal gesproken toch eerder een zorgenkind voor ons is als het gaat om handelsonderhandelingen.</p>
      <p sl="de">Wat de landbouw betreft zal de overeenkomst de toegang tot Zuid-Korea voor Europese landbouwproducten vanaf 1 juli 2011 vergemakkelijken. Tot dusverre bereikt slechts 2 procent van onze landbouwproducten de Zuid-Koreaanse markt zonder invoerrechten. Voor varkensvlees bedragen de jaarlijkse invoerrechten 240 miljoen euro en voor melk en zuivelproducten ligt dat cijfer rond de 100 miljoen euro. Al deze toegangsbelemmeringen tot de markt voor onze eigen landbouw vallen nu weg. Ik zou heel blij zijn als de Europese Commissie nu juist voor dit terrein zou nadenken over hoe we een soort markttoegangsprogramma kunnen opzetten, niet alleen voor kleine en middelgrote ondernemingen, maar ook voor de landbouw in de landen die van de vrijhandelsovereenkomst zullen profiteren.</p>
      <p sl="de">Ik zou vooral ook heel blij zijn als we controleren of onze partners in Zuid-Korea de in de overeenkomst toegezegde handelsfaciliteiten nu ook echt ten uitvoer leggen. Ik roep op tot een goed toezicht om te zien of er geen nieuwe handelsbelemmeringen worden ingevoerd, en ik wil nadrukkelijk de Commissie feliciteren.</p>
      <p sl="de">Wat de Commissie heeft bereikt en wat de rapporteurs van het Parlement hebben bereikt, vooral in de trialoogonderhandelingen, is een voorbeeld voor ons allemaal. Ik hoop dat we hier morgen een brede meerderheid voor deze overeenkomst zullen vinden.</p>
    </intervention>
    <intervention id="3-561-000" speaker_id="96763" name="Pablo Zalba Bidegain" is_mep="True" mode="spoken">
      <p sl="es">namens de PPE-Fractie. – Mijnheer de Voorzitter, dames en heren, commissaris De Gucht, de vrijhandelsovereenkomst met Korea was aan het begin van deze zittingsperiode – voor mij de eerste – een van de eerste onderwerpen van debat. Bepaalde sectoren van de Europese industrie, en zeker de automobielindustrie, waren unaniem in hun verzet tegen deze overeenkomst. Als burger van Navarra en Spanje, waar de automobielindustrie een belangrijk onderdeel van de economie vormt, achtte ik het mijn plicht om mee te werken aan de verbetering van deze overeenkomst. En dan niet aan de essentie van de overeenkomst zelf, want dat was niet meer mogelijk. Wat het Parlement nog wel kon verbeteren, was de vrijwaringsclausule.</p>
      <p sl="es">We hebben toen geprobeerd twee doelstellingen te verwezenlijken. Om te beginnen wilden we de industrie en de banen in die sector beschermen. Daarnaast wilden we de overeenkomst aantrekkelijker maken voor de betrokken industrietakken, en dan vooral de automobielindustrie. We wilden niet alleen verhinderen dat ze onze voorstellen ronduit zouden verwerpen, we wilden hun steun zien te verkrijgen. Ik geloof dat we nu, vandaag, eindelijk kunnen zeggen dat onze missie is geslaagd. En dat allemaal door het harde werken en de expertise van dit Parlement.</p>
      <p sl="es">Ik wil de rapporteur en de schaduwrapporteurs van de twee verslagen graag bedanken voor hun uitmuntende prestatie. Dank je, Robert – en dank voor je aanmoediging.</p>
      <p sl="es">Ook de leden van de Commissie internationale handel, geleid door de heer Moreira, verdienen een pluim voor hun inspanningen. Muito obrigado , Vital.</p>
      <p sl="es">Voorts wil ik het Belgische voorzitterschap van de Europese Unie bedanken voor zijn uitstekende werk en zijn inspanningen die zijn beloond met de overeenstemming die we uiteindelijk in december bereikt hebben.</p>
      <p sl="es">Tot slot wil ik graag wijzen op de inbreng van de Europese Commissie, in de eerste plaats via de bijdrage van de heer Bercero, die ik hierbij bedank. Morgen gaan we onze stem uitbrengen vóór een clausule die doeltreffender en gemakkelijker toepasbaar zal zijn en aldus de Europese industrie daadwerkelijk zal beschermen. De twijfels met betrekking tot het vrijhandelsakkoord met Korea zijn nu sterk afgenomen. Of liever: ze zijn goeddeels verdwenen. Nu wegen de mogelijkheden die deze overeenkomst biedt veel zwaarder dan de onzekerheid die eruit zou kunnen voortvloeien. Het Europees Parlement mag trots zijn op een met succes afgesloten opdracht.</p>
    </intervention>
    <intervention id="3-562-000" speaker_id="1909" name="Bernd Lange" is_mep="True" mode="spoken">
      <p sl="de">namens de S&amp;D-Fractie . – Mijnheer de Voorzitter, commissaris, dames en heren, het Verdrag van Lissabon heeft het handelsbeleid in feite op een nieuw fundament geplaatst. De EU heeft de alleenverantwoordelijkheid voor het handelsbeleid en het Parlement keurt goed of wijst af. We hebben dus een nieuwe verantwoordelijkheid gekregen. Deze nieuwe verantwoordelijkheid kunnen we alleen vormgeven als we gezamenlijk handelen. We hebben dat in deze kwestie heel duidelijk laten zien. Ik wil hiervoor ook de rapporteurs en schaduwrapporteurs bedanken.</p>
      <p sl="de">Handelsbeleid is geen doel op zich. De zin ervan is ten eerste om de werkgelegenheid en de industriële ontwikkeling in de Europese Unie te stimuleren en ten tweede om de omstandigheden voor mensen in andere landen op deze wereld te verbeteren. Handelsbeleid moet gericht zijn op het bereiken van beide doelstellingen. We moeten deze overeenkomst daarom vanuit dit gezichtspunt beoordelen. In het algemeen is dat al een stap in de goede richting om aan deze twee eisen te voldoen. We hebben echter zeker nog wel een paar punten van kritiek, bijvoorbeeld op de terugbetaling van invoerrechten in Zuid-Korea, die een eenzijdig concurrentievoordeel zal opleveren voor bepaalde industriesectoren in Zuid-Korea, vooral op gevoelige terreinen als de automobielindustrie. Het is dan ook goed dat wij heel intensief hebben gesproken over een vrijwaringsclausule en deze ook gezamenlijk hebben geïmplementeerd, omdat zo'n clausule voorziet in een goede controle van precies deze punten, zodat we er zeker van kunnen zijn dat de mogelijkheden die de terugbetaling van invoerrechten in Zuid-Korea met zich meebrengt, niet tot concurrentievervalsing in Europa zullen leiden. Het Parlement heeft hier terecht voorzorgsmaatregelen ingebouwd.</p>
      <p sl="de">Ten tweede heeft deze overeenkomst ook tot doel om de situatie in Zuid-Korea voor onze collega's daar te verbeteren. Zuid-Korea moet nog steeds verbeteringen doorvoeren met betrekking tot hoofdstuk 13, in het bijzonder aangaande de kwestie van de kernarbeidsnormen zoals opgesteld door de ILO. Twee zeer cruciale kernarbeidsnormen, nr. 87 en nr. 98, over collectieve rechten, zijn niet geïmplementeerd of geratificeerd. Paragraaf 314 van het wetboek van strafrecht gaat over verstoring van de arbeidsvrede. Geen van beide zaken is in overeenstemming met het karakter en de bepalingen van deze overeenkomst. Daarom, commissaris, reken ik op u en op uw verklaring bij de vrijwaringsclausule dat deze situatie in Zuid-Korea zal veranderen, zodat de overeenkomst een blauwdruk zal zijn voor de toekomst om globalisering op een eerlijke manier te laten verlopen.</p>
    </intervention>
    <intervention id="3-563-000" speaker_id="96871" name="Michael Theurer" is_mep="True" mode="spoken">
      <p sl="de">namens de ALDE-Fractie . – Mijnheer de Voorzitter, mijnheer de commissaris, dames en heren, we zijn momenteel getuige van een historisch moment, want de vrijhandelsovereenkomst met Zuid-Korea waar wij vandaag over discussiëren en die wij willen goedkeuren, is de eerste vrijhandelsovereenkomst die behandeld wordt volgens de nieuwe regels van het Verdrag van Lissabon waarbij het Parlement volledige medebeslissingsbevoegdheid heeft.</p>
      <p sl="de">Hiermee wordt een belangrijk beleidsterrein – het handelsbeleid – democratischer. Wij als Parlement vinden dit belangrijk. Uit het debat hier in het Parlement is ook gebleken dat wij, als het gaat om vrijwaringsclausules, in staat zijn om belangrijke bezwaren die ons door werknemers, bedrijven en verenigingen zijn aangedragen, in een betere vrijwaringsclausule op te nemen, een clausule die bedoeld is om de belangen van de industrie en vooral de werkgelegenheid te beschermen door de totstandbrenging van een gelijk speelveld en eerlijke concurrentievoorwaarden en het voorkomen van asymmetrieën. Dat is waarop wij ons als Fractie Alliantie van Liberalen en Democraten voor Europa hebben geconcentreerd.</p>
      <p sl="de">Als schaduwrapporteur voor onze fractie ben ik blij dat wij hier successen hebben kunnen behalen. Het mechanisme voor de terugbetaling van invoerrechten dat ons aanvankelijk zorgen baarde, is nu expliciet opgenomen in de vrijwaringsclausule, en de industrie en ook het Parlement kunnen de Commissie opdragen om een onderzoek uit te voeren. Er is een monitoringsproces gepland dat via een onlineplatform moet zorgen voor transparantie, en er is meer ruimte voor het onderzoeken van factoren die aangeven of er significante schade is toegebracht aan de Europese industrie. Er zijn ook monitoringsmechanismen gepland die de Commissie moet uitvoeren, vooral voor gevoelige sectoren bij verhoogde import. Hiermee kunnen we starten, en we kunnen ons richten op de voordelen van de overeenkomst met Zuid-Korea, zoals de aanzienlijke verlaging van invoerrechten – de Commissie verwacht dat bedrijven in Europa 1,6 miljard euro kunnen besparen.</p>
      <p sl="de">Ik wil daarom commissaris De Gucht bedanken, die hard heeft gewerkt aan het bereiken van een compromis, ook met de Raad. Ik wil ook graag de rapporteurs en schaduwrapporteurs bedanken, in het bijzonder de heer Sturdy en de heer Zalba Bidegain, voor hun uitstekende werk. Wij hebben hier echt iets goeds bereikt.</p>
    </intervention>
    <intervention id="3-564-000" speaker_id="96740" name="Yannick Jadot" is_mep="True" mode="spoken">
      <p sl="fr">namens de Verts/ALE-Fractie. – Mijnheer de Voorzitter, commissaris, dit is eigenlijk de eerste grote vrijhandelsovereenkomst die Europa sinds enkele jaren aangaat en op het gebied van vrijhandelsovereenkomsten moeten we erkennen dat uw ambitie groot is – Zuid-Korea, Canada, India, de Mercosur-landen. Er is geen land en geen gebied dat aan de ambities van de Europese Commissie ontsnapt als het gaat over vrijhandelsovereenkomsten.</p>
      <p sl="fr">Bij deze overeenkomst hebben we gezien dat er niet alleen maar winnaars zijn, en dan moeten we ons nog afvragen wie die winnaars zijn als het gaat om winnaars in de landbouwsector. Als gekozen afgevaardigde uit Bretagne kan ik u zeggen dat in die regio, waar meer dan 60 procent van het Franse varkensvlees wordt geproduceerd, de paar voordelen voor de levensmiddelenbedrijven niet opwegen tegen de afname van het toerisme, de verslechtering van het milieu en de gezondheid van de werknemers en de verliezen van de boeren.</p>
      <p sl="fr">Er zijn echter ook veel verliezers en hebben wij hier wel een idee over het economische en sociale Europa na het ondertekenen van al die vrijhandelsovereenkomsten? Dat hebben we niet. We weten tenslotte niet of er nog een industriële of economische sector over zal zijn die kan profiteren van de vrijhandelsovereenkomsten.</p>
      <p sl="fr">Bovendien en vooral, commissaris, kunt u ons wel mooi proberen te vertellen dat wij het milieubeleid of het klimaatbeleid van Zuid-Korea niet ter discussie zullen stellen, maar dat klopt niet. We zullen grote auto's kunnen gaan uitvoeren, auto's waarvan de bouwers die zich het minst inspannen op klimaatgebied worden beloond door deze overeenkomst.</p>
      <p sl="fr">Voor de eerste keer stelt de Europese Unie het klimaatbeleid van een van haar handelspartners ter discussie. Is de Europese Commissie, onder druk van Canada, begonnen haar richtlijn betreffende de kwaliteit van brandstoffen te veranderen?</p>
      <p sl="fr">Wij geloven dat we de ambities van Europa in de verkeerde volgorde plaatsen: het milieu en het klimaat moeten vóór de handel gaan. Daarom zal onze fractie tegen deze overeenkomst stemmen.</p>
    </intervention>
    <intervention id="3-565-000" speaker_id="96646" name="Helmut Scholz" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, commissaris, met het in oktober 2010 ondertekende vrijhandelsakkoord tussen de EU en de Republiek Korea, dat door de Commissie en de Raad is gekenschetst als de meest ambitieuze overeenkomst in haar soort die ooit tussen de EU en een hooggeïndustrialiseerd land is gesloten, zal de komende vijf jaar ongeveer 98 procent van de bilaterale beschermende invoerrechten wegvallen. De handel tussen de EU en Korea zou op de middellange termijn moeten verdubbelen en daarmee zou – zoals wordt beweerd – economische groei, het creëren van arbeidsplaatsen en welvaart worden bespoedigd. Mijn fractie en ik hebben gerechtvaardigde twijfels over deze prognose.</p>
      <p sl="de">Nog afgezien van de mantra van de rol van de vrijhandel als een soort redder van de wereldeconomie die zich in een gevaarlijke situatie bevindt, wat ook in het vrijhandelakkoord zelf tot uitdrukking komt, valt uit dit akkoord nog niet op te maken of het een bijdrage zal en kan leveren aan een oplossing voor de mondiale uitdagingen in verband met de klimaatverandering en de noodzakelijke fundamentele economische reorganisatie. Wat zijn de criteria voor efficiëntie en voor vrijhandel? Tegelijkertijd, commissaris, staan in het gesloten handelsakkoord nauwelijks aanwijzingen voor duurzaamheid, gerichte verandering, internationale economische samenwerking. Er wordt een akkoord gesloten waarin nog altijd de fundamentele normen van de Internationale Arbeidsorganisatie worden geschonden.</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-566-000" speaker_id="96664" name="Anna Rosbach" is_mep="True" mode="spoken">
      <p sl="da">namens de EFD-Fractie . – Mijnheer de Voorzitter, morgen stemmen we over de vrijhandelsovereenkomst met Korea en het heeft lang geduurd voordat het zover was. De meesten van ons zullen het erover eens zijn dat dit een win-winsituatie is, die met name voordelen zal opleveren voor de boeren en ondernemers in Europa. We moeten echter niet onze ogen sluiten voor het feit dat de overeenkomst niet alleen voordelen oplevert voor Europese bedrijven en Koreaanse boeren. Sommige sectoren zullen van de overeenkomst profiteren, terwijl andere onvermijdelijk verliezen zullen lijden. Deze overeenkomst betekent dat EU-burgers in de toekomst goedkopere technische producten en auto’s uit Korea kunnen kopen. In ruil krijgt Korea dringend noodzakelijke levensmiddelen uit Europa evenals geneesmiddelen en luxeproducten. Bovendien kan de overeenkomst leiden tot betere milieu- en arbeidsomstandigheden in Korea, wat vermeldenswaard en heuglijk is. Ik hoop dat de overeenkomst snel in werking kan treden, in het bijzonder omdat de EU door het initiatief te nemen een voorsprong wil krijgen op de Verenigde Staten, die ook reeds met Korea onderhandelen over een soortgelijke overeenkomst. Tot slot wil ik alle betrokken rapporteurs bedanken voor hun onvermoeibare inzet en werk van hoge kwaliteit.</p>
    </intervention>
    <intervention id="3-567-000" speaker_id="96905" name="Laurence J.A.J. Stassen" is_mep="True" mode="spoken">
      <p sl="nl">Voorzitter, morgen wordt er gestemd over het vrijhandelsakkoord met Zuid-Korea. Ik moet zeggen dat het er op het eerste gezicht goed uitziet. De PVV is een warm voorstander van vrijhandel. Jammer genoeg kan de Europese Unie het niet laten om een vrijwaringsclausule toe te voegen aan het handelsverdrag. Niet-competitieve bedrijven worden hiermee in bescherming genomen als zij de concurrentie met Koreaanse producten niet aankunnen.</p>
      <p sl="nl">Met andere woorden, als de Europese consument liever Koreaanse producten koopt dan Europese, omdat deze soms nu eenmaal beter of goedkoper zijn, dan worden de handelsbarrières toch weer opgetrokken. Ziehier, hoe de venijnige Europese reflex tot protectionisme en marktinterventie weer de kop opsteekt.</p>
      <p sl="nl">Voorzitter, vrijhandel zonder enig nadeel voor de Europese industrie is natuurlijk een illusie. Dit vervolgens denken te ondervangen door een vrijwaringsclausule en compensatie voor benadeelde industrieën is al helemaal een schijnoplossing.</p>
      <p sl="nl">Slecht concurrerende industrieën kunnen hierdoor hun gang blijven gaan, in plaats van zich aan te passen aan de concurrentie. Erger nog, wie betaalt hier uiteindelijk de rekening? Juist, dat is helaas de burger. Als consument betalen zij te veel voor hun aankoop en daar bovenop moeten zij als belastingbetaler ook nog eens de benodigde compensatiegelden ophoesten.</p>
      <p sl="nl">Hoe moet ik mijn kiezers straks uitleggen dat zij ervoor opdraaien als blijkt dat bijvoorbeeld Fiat marktaandeel verliest aan Kia? Voorzitter, deze regelingen horen helemaal niet thuis in een vrijhandelsverdrag. Het betekent in de praktijk niets anders dan het subsidiëren van inefficiënte bedrijven over de rug van de Europese burger. Vrijhandel, uitstekend, maar laten wij alsjeblieft deze vrijwaringsclausule en compensatieregeling achterwege laten.</p>
    </intervention>
    <intervention id="3-568-000" speaker_id="4271" name="Elisabeth Jeggle" is_mep="True" mode="spoken">
      <p sl="de">Mijnheer de Voorzitter, dames en heren, Zuid-Korea is een zeer belangrijke afzetmarkt voor producten van de Europese industrie – dit is benadrukt en de auto’s zijn nadrukkelijk genoemd – maar ook voor boeren. Ik wil benadrukken dat er sprake moet zijn van een win-winsituatie. We hebben te maken met een nieuwe generatie en dat is goed. Het akkoord met Korea bevat een hoofdstuk over duurzame ontwikkeling waarin arbeidsnormen, milieubeleid en een toezichtmechanisme met participatie van het maatschappelijk middenveld zijn opgenomen. Ook dat is goed.</p>
      <p sl="de">Het vrijhandelsakkoord is een stap in de goede richting en ik wil iedereen bedanken en met nadruk zeggen dat er goed werk is geleverd. Toch vraag ik nog om een duidelijke regeling met betrekking tot de gehele productieketen, vooral bij de voedingsmiddelen. Er moet niet alleen naar het eindproduct worden gekeken en het mag niet zo zijn dat alleen de agrarische industrie profiteert; ook de boeren moeten er baat bij hebben.</p>
      <p sl="de">In het belang van de Europese consumenten en onze boeren moet bij de liberalisering van handelsstromen beslist worden bewerkstelligd dat agrarische producten die in de Europese Unie worden geïmporteerd, ook aan het begin van de ontwikkeling en in de hele productieketen voldoen aan onze strenge normen met betrekking tot milieu-, dier- en consumentenbescherming.</p>
      <p sl="de">Ik zal morgen steun verlenen aan het standpunt van de Commissie internationale handel, maar ik verzoek nadrukkelijk om bij verdere liberaliseringsinspanningen ook rekening te houden met het terrein van de voedingsmiddelen en de boeren.</p>
    </intervention>
    <intervention id="3-569-000" speaker_id="96930" name="Vital Moreira" is_mep="True" mode="spoken">
      <p sl="pt">Mijnheer de Voorzitter, ik zou op de allereerste plaats, als voorzitter van de Commissie internationale handel (INTA), mijn tevredenheid willen uitspreken over het feit dat we op het punt staan met succes onze eerste grote test af te ronden van de uitoefening van de medebeslissingsbevoegdheden die het Parlement in het kader van het Verdrag van Lissabon op het gebied van handelsovereenkomsten heeft gekregen. Ik vind dat we onze bevoegdheden met groot verantwoordelijkheidsgevoel hebben uitgeoefend en ik denk dat het gepast is de rapporteurs en schaduwrapporteurs te bedanken, en ook mijn erkentelijkheid te uiten voor de sfeer van samenwerking van de kant van de Commissie en de Raad, onder het Belgische voorzitterschap, tijdens de onderhandelingen over de vrijwaringsverordening.</p>
      <p sl="pt">Opgemerkt dient te worden dat bij de stemming in de Commissie internationale handel een overgrote meerderheid er voorstander van was om het goedkeuren van de handelsovereenkomst en het aannemen van de vrijwaringsverordening aan te bevelen. Dit bewijst dat het Parlement in staat is een brede coalitie te vormen voor meer openheid in de internationale handel, overigens in overeenstemming met een van de beginselen die zijn vastgelegd in de handelsovereenkomst zelf.</p>
      <p sl="pt">De handelsovereenkomst is mijns inziens gunstig voor beide partijen. Beide economieën kunnen profiteren van de concurrentievoordelen van het openstellen van de twee markten. De handelsovereenkomst schaft niet alleen tarieven en niet-tarifaire belemmeringen af, maar omvat ook de openstelling in van de markt voor openbare aanbestedingen en waarborgen voor de eerbiediging van intellectuele eigendomsrechten en de naleving van arbeidsnormen en milieuovereenkomsten.</p>
      <p sl="pt">Na de ratificatie van de overeenkomst, die hopelijk morgen zal plaatsvinden, moeten we vastberaden overgaan op de volgende fase, te weten de uitvoering ervan.</p>
    </intervention>
    <intervention id="3-570-000" speaker_id="97229" name="Niccolò Rinaldi" is_mep="True" mode="spoken">
      <p sl="it">Mijnheer de Voorzitter, commissaris, deze overeenkomst bevat een bepaling die ons nu niet overtuigt en ons nooit heeft overtuigd. Ik heb het over het de teruggave van de douanerechten die Korea zal ontvangen voor de import van producten uit China of andere landen. We hebben dit al eerder besproken, maar als liberaal democraat ben ik van mening dat deze maatregel zeer onjuist is. Het is een soort exportsubsidie en ik zou graag zien dat wij bij de stemming over deze overeenkomst de zekerheid krijgen dat deze bepaling geen precedent schept en in geen enkele andere toekomstige overeenkomst wordt opgenomen.</p>
      <p sl="it">Met de stemming van morgen komt er een eind aan een deel van de weg die wij gezamenlijk hebben afgelegd. Slechts aan een deel, omdat de relatie tussen het Parlement en de Commissie moet voortduren, onder meer vanwege de daadwerkelijke tenuitvoerlegging van de vrijwaringsclausule. In het belang van de Europese industrie en de Europese arbeiders kunnen we ons geen fouten permitteren, anders zullen we in de volgende overeenkomsten voor grote problemen komen te staan.</p>
      <p sl="it">Dit jaar is in het Verre Oosten het 'jaar van het konijn'. Ik hoop dan ook dat de Europese industrie zal rennen als een konijn om te profiteren van alles wat deze overeenkomst haar kan bieden.</p>
    </intervention>
    <intervention id="3-571-000" speaker_id="96758" name="Gerald Häfner" is_mep="True" mode="spoken">
      <p sl="de">Mijnheer de Voorzitter, dames en heren, ik kan me nog goed herinneren hoe, net als nu in Egypte of Tunesië, de mensen, vooral jonge mensen, in Korea de straat op gingen en voor vrijheid, democratie en zelfbeschikking tegen politieknuppels en wapengeweld vochten. Wat er sindsdien is gebeurd is ongelooflijk. Het is ongelooflijk hoeveel er in Korea is bereikt op het gebied van democratie, zelfbeschikking, vrijheid, maar ook op dat van de economie en intussen ook steeds meer op milieugebied. Dat betekent dat Korea een goed voorbeeld is voor veel andere Aziatische landen. Ook ben ik heel blij dat we steeds nauwer met dit land samenwerken en werken aan het wegnemen van invoerbeperkingen en de ontwikkeling van een eerlijker handel met dit land.</p>
      <p sl="de">Toch wijzen we vandaag dit akkoord af op grond van een reeks concrete redenen waarvan collega Jadot er al een paar heeft genoemd. Ik wil bovendien nog wijzen op de regulering van de financiële sector die volgens ons de verkeerde kant op gaat. Er zijn echter ook principiële redenen. We sluiten steeds meer vrijhandelsakkoorden en ieder akkoord brengt weer een ander voort. We hebben niet een lappendeken van steeds nieuwe afzonderlijke akkoorden nodig, maar rechtvaardige en billijke regels voor de wereldhandel in zijn totaliteit.</p>
    </intervention>
    <intervention id="3-572-000" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">Mijnheer de Voorzitter, een vrijhandelsakkoord mag niet alleen over tarieven gaan, maar moet ook intellectuele eigendomsrechten omvatten.</p>
      <p sl="en">Avon Protection, een onderneming in mijn kiesdistrict, is wereldleider op het gebied van de productie van gasmaskers. Avon meent dat een Zuid-Koreaans bedrijf inbreuk op zijn octrooien pleegt en regelrechte kopieën maakt. Zuid-Korea zou octrooien moeten gaan beschermen, maar beslist een Koreaanse rechter in het voordeel van een Britse onderneming en ten nadele van een Koreaans bedrijf?</p>
      <p sl="en">Vrije handel vereist een gelijk speelveld. Inderdaad, een vrijwaringsclausule zoals die van Pablo Zalba Bidegain is nuttig, maar de andere ondertekenende partij moet daarnaast waarborgen dat het akkoord tweerichtingsverkeer is, anders wordt het vrijhandelsakkoord waarvan beide partijen zouden moeten profiteren compleet eenzijdig.</p>
    </intervention>
    <intervention id="3-573-000" speaker_id="36396" name="Gianluca Susta" is_mep="True" mode="spoken">
      <p sl="it">Mijnheer de Voorzitter, commissaris, dames en heren, ik denk dat het debat over de vrijhandelsovereenkomst met Korea ten onrechte is verworden tot een tegenstelling tussen vermeende neoprotectionisten en overtuigde vrijhandelaars. Tevens denk ik dat het verkeerd is dat de Commissie zich meer als een agentschap voor de ontwikkeling van een diensteneconomie heeft opgesteld dan als de politieke regering van 500 miljoen Europeanen, een regering die een evenwicht zou moeten vinden tussen overwegingen op het vlak van groei enerzijds en werkgelegenheid en de verdeling van welvaart anderzijds.</p>
      <p sl="it">Wat ons onderscheidt van de Verenigde Staten, die deze overeenkomst nog niet hebben geratificeerd – en we weten waarom – en wat tevens betrekking heeft op de relaties met Korea, is het feit dat geen enkele economische wereldmacht zijn eigen kwalitatieve industriesector, en ik leg de nadruk op kwalitatief, blootstelt aan onvermijdelijke ontmantelingsprocessen en opoffert wegens financiële belangen, door kantoorpersoneel uit de Londense City af te zetten tegen operationeel personeel uit de hedendaagse Europese fabrieken. Dit is precies het tegengestelde van wat Europa nu, na de crisis, nodig heeft.</p>
      <p sl="it">Mijnheer Sturdy, mijnheer de commissaris, dit alles heeft niets te maken met neoprotectionisme. Anders zouden hier ook de Spaanse, Duitse, Poolse, Portugese, Franse en Italiaanse ministers van Industrie onder vallen, die in Le Monde van 10 februari jl. hebben benadrukt dat het communautaire belang weer centraal moet komen te staan in het werk van de Europese instellingen, aangezien dit belang in dit geval zeker niet door de vrijwaringsclausule kan worden beschermd, hoe waardevol deze clausule ook is.</p>
      <p sl="it">Er heeft een uitstekende academische exercitie plaatsgevonden op het gebied van internationale handelsbetrekkingen, maar we hebben de belangen van Europa niet beschermd. Om die reden …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-574-000" speaker_id="4335" name="Marielle De Sarnez" is_mep="True" mode="spoken">
      <p sl="fr">Mijnheer de Voorzitter, deze vrijhandelsovereenkomst is de eerste die is behandeld na de inwerkingtreding van het Verdrag van Lissabon en daarom was er voor ons, afgevaardigden, geen sprake van dat hij in werking kon treden zonder dat wij degelijke garanties hadden gekregen, garanties die bovendien als voorbeeld zullen dienen voor volgende handelsovereenkomsten. Het is daarom aan ons, zowel aan u als aan ons, om te zorgen dat deze mechanismen effectief ten uitvoer worden gelegd ter bescherming van de Europese economie in het geval van concurrentieverstoring.</p>
      <p sl="fr">Dat mag ons echter in geen geval weerhouden van een strategische discussie op twee gebieden. In de eerste plaats moeten we, om een echt eerlijke concurrentie te waarborgen, de sociale, gezondheids- en milieumaatstaven in aanmerking nemen in de handelsovereenkomsten. Dat is onvermijdelijk.</p>
      <p sl="fr">In de tweede plaats zal Europa eindelijk moeten zorgen voor de noodzakelijke instrumenten om een productiecapaciteit in stand te houden of te herstellen, bijvoorbeeld een industriële of agrarische productiecapaciteit, en wat echt essentieel is voor de toekomst, haar technologische vooruitgang in stand moeten houden.</p>
    </intervention>
    <intervention id="3-575-000" speaker_id="97280" name="Claudio Morganti" is_mep="True" mode="spoken">
      <p sl="it">Mijnheer de Voorzitter, dames en heren, ik zou niet graag zien dat wat wij op dit moment bespreken een extra en misschien zelfs definitieve slag toebrengt aan onze economieën. We worden nu al overspoeld met goederen die tegen lage of zeer lage kosten worden gefabriceerd en die met name afkomstig zijn uit Oost- en Zuidoost-Azië. Talloze Italiaanse ondernemingen, vooral kleine en middelgrote ondernemingen, hebben de deuren al moeten sluiten als gevolg van oneerlijke concurrentie. Dit betekent dat zij niet kunnen concurreren op de markt, wat dramatische gevolgen heeft voor de economie en met name voor de werkgelegenheid.</p>
      <p sl="it">Deze overeenkomst voorziet in diverse beschermings- en vrijwaringsclausules. Maar wie garandeert ons dat deze regels ook daadwerkelijk zullen worden toegepast? Er zijn nog te veel onduidelijkheden en het mogelijke profijt voor enkele grote producenten mag niet altijd maar de kleine ondernemingen treffen. In mijn regio, Toscane, bevindt de textielindustrie, die historisch altijd een drijvende kracht van de regio is geweest, zich al in een ernstige positie als gevolg van de concurrentie uit Azië. Ik hoop niet dat Europa zelf met deze overeenkomst uiteindelijk de genadeklap uitdeelt aan deze en waarschijnlijk ook andere sectoren.</p>
      <p sl="it">Wij zullen niet voor deze overeenkomst stemmen.</p>
    </intervention>
    <intervention id="3-576-000" speaker_id="28170" name="Peter Šťastný" is_mep="True" mode="spoken">
      <p sl="sk">Het vrijhandelsakkoord met Zuid-Korea heeft vanaf het begin van de onderhandelingen in mei 2007 een lange weg bewandeld. Ondanks de grote wederzijdse voordelen stond een aantal cruciale sectoren van de Europese industrie bloot aan grote bedreigingen. Ik heb daar ook hier in dit Parlement de nodige bedenkingen tegen uitgesproken en gevraagd om eerlijke en evenwichtige spelregels.</p>
      <p sl="sk">De bilaterale vrijwaringsclausule was de oplossing voor dit probleem. Ik zou de heer Sturdy en de heer Bidegain bij dezen hartelijk willen bedanken voor hun leiderschap als rapporteurs, alsook alle andere betrokkenen voor hun inzet. Dankzij hun gezamenlijke inspanningen worden de economieën van de EU en Zuid-Korea een miljard euro rijker. Vanaf juli 2011 zijn de consumenten en burgers aan beide zijden de ware winnaars.</p>
    </intervention>
    <intervention id="3-577-000" speaker_id="96890" name="Mario Pirillo" is_mep="True" mode="spoken">
      <p sl="it">Mijnheer de Voorzitter, dames en heren, de vrijhandelsovereenkomst met de Republiek Korea wordt door iedereen omschreven als de institutionele en strategische innovatie van de Unie. Het is echter een onevenwichtig akkoord dat negatieve gevolgen zal hebben voor de Europese industriesector.</p>
      <p sl="it">De afschaffing van invoerrechten op Koreaanse producten in ruil voor een stijging van de maatschappelijke en milieunormen in Korea kan niet als eerlijk worden beschouwd. De Koreaanse scheepvaartindustrie profiteert van aanzienlijke staatssteun, waardoor zij een mondiaal marktaandeel van 30 procent heeft kunnen behalen. Dit betekent dat onder meer de Europese auto-, textiel- en chemische industrie zich zal moeten verdedigen tegen concurrentie die niet alleen qua vorm maar ook feitelijk oneerlijk is.</p>
      <p sl="it">De invoering van de vrijwaringsclausule is een passende maatregel, maar onvoldoende om tegemoet te komen aan de vele zwakke punten in de overeenkomst. Ik verzoek de Europese Commissie dan ook verstandiger te zijn als zij de Europese economische belangen daadwerkelijk wil beschermen.</p>
    </intervention>
    <intervention id="3-578-000" speaker_id="96706" name="João Ferreira" is_mep="True" mode="spoken">
      <p sl="pt">Mijnheer de Voorzitter, we hebben hier te maken met een overduidelijke expressie van een handelsvisie die niet gericht is op harmonisatie en wederkerigheid, maar enkel en alleen op concurrentie. Concurrentie tussen landen, producties en werknemers.</p>
      <p sl="pt">De beoogde uitkomst van deze vrijhandelsovereenkomst is zoals gewoonlijk de winst, miljoenen euro’s, van de grote economische groepen en multinationals. Maar de keerzijde van de medaille ontbreekt zoals gewoonlijk: miljoenen kleine producenten en kleine en middelgrote ondernemingen die worden opgeofferd, het milieu dat wordt opgeofferd, productiecapaciteit en banen die verloren gaan, en salarissen en rechten van werknemers die worden beknot.</p>
      <p sl="pt">Deze overeenkomst treft vooral landen als Portugal en de regio’s die het sterkst afhankelijk zijn van de betrokken sectoren: textiel, automobielindustrie en elektronica. Het is veelzeggend dat ook de rapporteur zelf al ziet aankomen dat ontslagen onvermijdelijk zullen zijn in Europa, maar we weten ook dat de vakbonden en boerenorganisaties in Korea tegen deze overeenkomst zijn.</p>
      <p sl="pt">Het is dus duidelijk wie de winnaars en verliezers bij de ondertekening van deze overeenkomst zijn.</p>
    </intervention>
    <intervention id="3-579-000" speaker_id="4507" name="Bastiaan Belder" is_mep="True" mode="spoken">
      <p sl="nl">Dit handelsakkoord met Zuid-Korea is ambitieus en veelomvattend. Belangrijke handelsbelemmeringen zullen worden weggenomen, waarvan Europese bedrijven zullen kunnen profiteren. De verruimde toegang tot de Zuid-Koreaanse markt zal de marktpositie van Europese bedrijven verbeteren.</p>
      <p sl="nl">Gezien het feit dat ook andere belangrijke spelers, zoals de Verenigde Staten, Chili en de EFTA-landen een handelsakkoord met Zuid-Korea nastreven of reeds hebben afgesloten, is dit zeer belangrijk. Door dit akkoord laat de Europese Unie zien dat zij zich niet afsluit voor open en duurzame handel, ondanks de protectionistische neigingen van anderen. Handel is een uitweg uit de economische crisis. Maar vrijhandel mag niet leiden tot vrijbuiterij.</p>
      <p sl="nl">De staal- en autosector maken zich niet voor niets zorgen. Daarom moet bij de implementatie van het akkoord goed gemonitord worden of aan alle voorwaarden wordt voldaan en moeten de bilaterale vrijwaringsclausules snel en effectief kunnen worden ingezet.</p>
    </intervention>
    <intervention id="3-580-000" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie . – Mijnheer de Voorzitter, ik zal proberen het extreem kort te houden.</p>
      <p sl="en">Ten eerste, met betrekking tot de vraag van de Earl of Dartmouth over een geval van inbreuk op intellectuele eigendomsrechten met octrooien in derde landen, is het gepast dat de partijen in kwestie van de beschikbare handhavingsmaatregelen gebruikmaken, waaronder, zo nodig, een gerechtelijke procedure, aangezien dit een zaak tussen twee private ondernemingen betreft.</p>
      <p sl="en">In het specifieke geval van Avon Protection hoort uw kiezer de vermeende inbreuk op het octrooi eerst via het bestaande Koreaanse rechtsstelsel aan te vechten. Mocht de in Korea beschikbare handhaving niet eerlijk of te traag verlopen, dan kan de Commissie zich over de zaak buigen.</p>
      <p sl="en">Wat betreft de opmerkingen van de heer Jadot: het oorspronkelijke ontwerp van de Koreaanse wetgeving zou de Europese autofabrikanten hebben gedwongen de CO2 -uitstoot van hun auto’s tweemaal zoveel te verlagen als de Koreaanse autofabrikanten. Dat kwam hoofdzakelijk doordat de voorgestelde emissiereducties niet proportioneel waren, maar uitermate progressief, afhankelijk van de uitstoot van de respectieve auto’s. Als gevolg daarvan zou van de Europese autofabrikanten, die slechts een klein aandeel in de Koreaanse autoverkoop hebben –3 procent in 2009 – een disproportionele bijdrage verlangd worden. Hun gemiddelde emissiereductie tussen 2009 en 2015 zou 23 procent zijn geweest, vergeleken met slechts 10 procent voor hun Koreaanse tegenhangers, die verantwoordelijk zijn voor 95 procent van de totale autoverkoop in Korea. Een dergelijke lastenverdeling zou oneerlijk zijn en daarom hebben wij dat met onze Koreaanse collega’s besproken.</p>
      <p sl="en">Tot slot wil ik iedereen die bij dit wetgevingsproces betrokken is geweest – te weten de Commissie internationale handel (INTA), de rapporteurs van de Commissie, de voorzitter van de INTA-commissie, de Raad en mijn eigen medewerkers bij de Commissie – bedanken voor het in mijn ogen uitstekende voorbeeld van een goede ratificatieprocedure krachtens het Verdrag van Lissabon.</p>
    </intervention>
    <intervention id="3-581-000" speaker_id="2037" name="Robert Sturdy" is_mep="True" mode="spoken" role="rapporteur">
      <p sl="en">Mijnheer de Voorzitter, ik wil de commissaris ook graag bedanken. Dit gehele proces is uitstekend verlopen. De afgelopen jaren heb ik gewerkt aan diverse medebeslissingsprocedures en ik moet zeggen dat dit een van de beste procedures ooit is geweest. Het debat onder mijn schaduwrapporteurs is fenomenaal geweest. Vrijwel iedereen heeft een zeer goede inbreng gehad.</p>
      <p sl="en">Ik wil graag van de gelegenheid gebruikmaken om de heer Moreira, de voorzitter, te bedanken. In denk dat we zonder zijn expertise geen toereikende conclusie voor de comitologiekwestie hadden kunnen bereiken – een bijzonder lastig knelpunt tegen het einde van de onderhandelingen. Er zijn vandaag diverse kwesties ter sprake gebracht. Tegen de heer Jadot wil ik graag zeggen: ik denk en hoop dat uw varkenshouders in Bretagne hier aanzienlijk van kunnen profiteren, Yannick, aangezien varkenshouders in heel Europa een zware tijd doormaken. Daar wijs ik enkel op omdat ik me bezighoud met de landbouw.</p>
      <p sl="en">Zoals gezegd is de kwaliteit van het debat uitstekend geweest. Er zullen altijd twee standpunten zijn en de heer Susta heeft helemaal gelijk: er bestaat altijd verdeeldheid tussen protectionisten en voorstanders van een vrije markt.</p>
      <p sl="en">Ik wil slechts opmerken dat we onze kop niet in het zand kunnen steken en de deur niet kunnen sluiten om dan te verwachten dat de wereld niet doordraait zonder ons, want dat is wel degelijk het geval. We leven in een wereldmarkt, of we dat nou leuk vinden of niet. Er zijn problemen met die markt, maar het is ook een feit. Ik ben er vast van overtuigd dat de Europese Unie hierdoor enorme kansen krijgt om haar problemen met de financiële crisis achter zich te laten. We hebben een norm bepaald voor toekomstige overeenkomsten. Die overeenkomsten zullen echter niet zo gemakkelijk zijn als deze. Ik weet zeker dat we met nog veel lastiger overeenkomsten te maken zullen krijgen en we verheugen ons erop om met de Commissie hieraan te werken.</p>
      <p sl="en">Ik wil graag iedereen bedanken die vanavond heeft deelgenomen aan het debat. Het is uitstekend geweest en hieruit blijkt hoe alomvattend dit Parlement kan zijn.</p>
    </intervention>
    <intervention id="3-582-000" speaker_id="1405" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen (donderdag 17 februari 2011) om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-583-000" speaker_id="96856" name="George Sabin Cutaş" is_mep="True" mode="written">
      <p sl="ro">Ik denk dat de inwerkingtreding van de vrijhandelsovereenkomst tussen de EU en Korea een positieve weerslag zou hebben op de economie van de Europese Unie. Ten eerste draagt zij bij aan besparingen op invoerrechten die worden geschat op 1,6 miljard euro per jaar. Daarnaast zouden we een toename in handel zien, met name in de dienstensector waar de toekomstige handelsgroei wordt geschat op 70 procent en in de landbouwsector waar, alleen al op dit moment, de Europese Unie jaarlijks voor 1 miljard euro naar Korea exporteert.</p>
      <p sl="ro">Tegelijkertijd is dit een ambitieuze en vernieuwende overeenkomst. Het is de eerste van een nieuwe generatie vrijhandelsovereenkomsten met zowel een hoofdstuk over duurzame ontwikkeling en naleving van arbeidsnormen als een toezichtprocedure waarbij het maatschappelijk middenveld betrokken wordt. De angst over de problemen die de Koreaanse concurrentie zou kunnen veroorzaken bij de meer gevoelige industrieën van de Unie, zoals de auto-industrie, wordt weggenomen door de vrijwaringsclausule in de overeenkomst op te nemen. Deze zal worden gebruikt om maatregelen op te leggen voor het toezicht op invoer en uitvoer en om de weerslag van de overeenkomst op de verschillende sectoren te overzien.</p>
    </intervention>
  </section>
  <section id="creitem19" title="15. Samenstelling commissies en delegaties: zie notulen"/>
  <section id="creitem20" title="16. Vragenuur (vragen aan de Raad)">
    <intervention id="3-586-000" speaker_id="1405" name="De Voorzitter" is_mep="True" mode="spoken">
      <p sl="nl">Aan de orde is het vragenuur (B7-0009/2011).</p>
      <p sl="nl">Wij behandelen een reeks vragen aan de Raad.</p>
    </intervention>
    <intervention id="3-588-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – De mening van de Raad met betrekking tot de ontwikkeling van de rechtsstaat in Servië staat in de conclusies van de Raad van 14 december 2010. In deze conclusies toont de Raad zich verheugd dat Servië doorgaat met de uitvoering van haar hervormingsagenda en verdere vooruitgang toont bij de toepassing van de bepalingen van de tijdelijke overeenkomst die met de Europese Unie is gesloten. In de conclusies heeft de Raad tevens vastgesteld dat Servië nog altijd goede resultaten behaalt bij de naleving van de verplichtingen die voortvloeien uit de stabilisatie- en associatieovereenkomst. Het land moet evenwel verdere inspanningen verrichten, in het bijzonder op de volgende gebieden: de hervorming van het openbaar bestuur, de rechtsstaat met inbegrip van de justitiële hervorming, de strijd tegen corruptie en georganiseerde misdaad, alsmede een verbetering van het ondernemingsklimaat. De Raad heeft de ontwikkeling van de rechtsstaat in Servië niet besproken met betrekking tot de concrete procedure waaraan de heer Posselt refereert.</p>
    </intervention>
    <intervention id="3-589-000" speaker_id="2229" name="Bernd Posselt" is_mep="True" mode="spoken">
      <p sl="de">Nadat ik mijn vraag had ingediend, is een groep Servische burgers met de Albanese nationaliteit in een showproces tot maximale straffen veroordeeld door een speciale rechtbank waarbij ze vanwege daden in Kosovo waren aangeklaagd. Had die zaak niet door EULEX moeten worden behandeld in plaats van door Servië? Kunt u zich hier alstublieft in verdiepen en concrete informatie inwinnen over dit speciale geval waarover ik een vraag heb gesteld?</p>
    </intervention>
    <intervention id="3-590-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Dank u wel, mijnheer Posselt. U moet weten dat de zogenoemde toetredingscriteria die door de Raad van Europa in 1993 in Kopenhagen zijn neergelegd bepalende overwegingen zijn voor het standpunt van de Raad met betrekking tot alle uitbreidingen en stabilisatie- en associatieovereenkomsten. Ze omvatten ook het respect voor de mensenrechten en de rechten van minderheden, en tijdens de onderhandelingen kan voor de Raad niets belangrijker zijn dan dit principe. Ik kan u vertellen dat het Hongaars voorzitterschap als vertegenwoordiger van de Raad uiteraard nota zal nemen van uw verzoek en het probleem, dat het zich bewust is van de ernst van de gebeurtenissen, en dat het, zoals bij alle procedures inzake toetredings- en associatieovereenkomsten, ook in dit geval speciale aandacht aan deze kwesties besteedt.</p>
    </intervention>
    <intervention id="3-591-000" speaker_id="28219" name="Daniel Caspary" is_mep="True" mode="spoken">
      <p sl="de">Mijnheer de Voorzitter, ik heb nog een aanvullende vraag voor de Raad met betrekking tot de vraag van de heer Posselt. Mijn collega heeft al gevraagd of de Raad kan overwegen om juist in dit speciale geval nogmaals contact op te nemen met de regering en de verantwoordelijken ter plaatse. Daarom herhaal ik mijn vraag aan het voorzitterschap van de Raad: Kan het voorzitterschap in dit speciale geval overwegen om contact op te nemen met de verantwoordelijken ter plaatse?</p>
    </intervention>
    <intervention id="3-592-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Voorzitter, nu u gewag heeft gemaakt van het bredere verband en de geest waarin de Raad soortgelijke kwesties benadert, kan ik u natuurlijk vertellen dat de toetreding van Servië in voorbereiding is, aangezien het zijn verzoek om toetreding heeft ingediend, en ik meen dat we nu in een nieuwe fase zijn gekomen, aangezien Servië de vragenlijst heeft beantwoord die door de Europese Commissie is voorgelegd. Het heeft die antwoorden op 31 januari ingediend. Zoals bij elke belangrijke kwestie met betrekking tot het toetredingsproces zal zowel de Europese Commissie als de Raad natuurlijk speciale aandacht besteden aan zulke kwesties.</p>
    </intervention>
    <intervention id="3-594-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Kleine en middelgrote ondernemingen spelen een rol van vitaal belang in de Europese economie. Een van de speciale prioriteiten van het Hongaars voorzitterschap is een verbetering van de randvoorwaarden voor hun functioneren. In de loop van de komende maanden zal het voorzitterschap zich concentreren op de uitvoering van de Europa 2020-strategie en de daarin vervatte vlaggenschipinitiatieven voor innovatie en industriebeleid, alsmede op de volledige totstandkoming van de interne markt, aangezien slechts 8 procent van de Europese kleine en middelgrote ondernemingen momenteel grensoverschrijdende activiteiten ontplooit.</p>
      <p sl="hu">Op grond van het door voormalig commissaris Mario Monti opgemaakte verslag moeten in het kader van deze prestatie de barrières die het functioneren van de interne markt nog altijd belemmeren worden opgeheven. Dat kunnen we bereiken door alle richtlijnen, vooral de dienstenrichtlijn – met deze kwestie heeft dit Parlement zich ook op deze plenaire zitting beziggehouden – nauwkeurig en tijdig uit te voeren en te handhaven, door consumentvriendelijke oplossingen te bieden in de gemeenschappelijke eurobetalingsruimte, de SEPA, door naleving van de belastingregels voor ondernemingen die grensoverschrijdende handelsactiviteiten ontplooien te vereenvoudigen, alsmede door de aanneming van een mkb-vriendelijk EU-octrooi te promoten – en het Parlement heeft hier dienaangaand na het debat van maandag op dinsdag een heel belangrijk besluit genomen. Voorwaarde voor al deze zaken waarover ik het tot dusver gehad heb, is dat we kleine en middelgrote ondernemingen inspireren om zoveel mogelijk innovatieve investeringen te doen.</p>
      <p sl="hu">Daarnaast zal het Hongaars voorzitterschap zich ook bezighouden met de tussentijdse evaluatie van de "Small Business Act" voor Europa. Die zou een ware Magna Charta moeten zijn voor kleine en middelgrote ondernemingen. Het voorzitterschap wil verder een alomvattende benadering promoten ten aanzien van het nieuwe, geïntegreerde industriebeleid, in het kader waarvan we ernaar streven alle barrières voor informatieve, financiële en technische ondersteuning op te heffen die kleine en middelgrote ondernemingen ervan weerhouden de ware ruggengraat van de groene economie te worden.</p>
      <p sl="hu">Daarnaast streven we ernaar om via een beter en intelligenter regelgevingskader en institutionele wijzigingen de administratieve lasten en de kans op staatsingrijpen te verminderen. We zijn ervan overtuigd dat het van vitaal belang is de innovatieve capaciteit van kleine en middelgrote ondernemingen te versterken, en dit vraagt om de ontwikkeling van een nieuwe benadering van innovatie, die zich niet slechts concentreert op de bevordering van technologische innovatie. Ik wil u eraan herinneren dat de Europese Raad op 4 februari ook heel belangrijke besluiten heeft genomen met betrekking tot innovatie.</p>
      <p sl="hu">Ten aanzien van de kernvraag hoe kleine en middelgrote ondernemingen aan financiering komen, kan gezegd worden dat wij ons verbinden tot ondersteuning van gezonde kleine en middelgrote ondernemingen bij het verwerven van krediet en leningen via garanties, innovatieve financiële middelen en banken die gunstige voorwaarden bieden.</p>
      <p sl="hu">Tot slot zou ik hieraan willen toevoegen dat het Hongaars voorzitterschap voorstellen zal indienen bij de Raad met betrekking tot de tussentijdse evaluatie van meerjarige EU-uitgavenprogramma's met een groot budget op het gebied van onderzoek en ontwikkeling, die ook belangrijke steunmaatregelen voor kleine en middelgrote ondernemingen zullen omvatten, zoals de financieringsfaciliteit met risicodeling, de RSFF.</p>
    </intervention>
    <intervention id="3-595-000" speaker_id="28117" name="Jim Higgins" is_mep="True" mode="spoken">
      <p sl="ga">Mijnheer de Voorzitter, ik wil het voorzitterschap feliciteren met wat er tot nu toe gerealiseerd is en ik ben verheugd over wat de minister heeft gezegd.</p>
      <p sl="ga">Een van de grootste problemen van kleine bedrijven is het teveel aan bureaucratie – red tape , zoals het in het Engels heet. Voorzitter Barroso beloofde in 2004 dat hij iets wezenlijks aan dit probleem zou doen, maar dat is nog niet gebeurd. Nu ik gehoord heb wat de fungerend voorzitter uit Hongarije gezegd heeft, wil ik zeggen dat ik zeer optimistisch ben.</p>
      <p sl="ga">Het is uiterst belangrijk dat we er alles aan doen om dit probleem te bestrijden, omdat het veel moeilijkheden veroorzaakt voor mensen die in het midden- en kleinbedrijf aan de slag gaan.</p>
    </intervention>
    <intervention id="3-596-000" speaker_id="96680" name="Zigmantas Balčytis" is_mep="True" mode="spoken">
      <p sl="lt">Mijnheer de Voorzitter, de Raad heeft in 2008 een pakket van 15 miljard euro van de Europese Investeringsbank goedgekeurd als belangrijkste maatregel om kleine en middelgrote ondernemingen door de crisis te helpen. Rapporten tonen aan dat deze middelen maar weinig werden gebruikt. Meestal werden ze aan grote bedrijven toegekend, terwijl kleine bedrijven onvoldoende financiering hebben ontvangen. Wat denkt het Hongaars voorzitterschap te ondernemen opdat deze goedgekeurde maatregelen voor kleine en middelgrote ondernemingen worden benut en op een eerlijke manier worden gerealiseerd?</p>
    </intervention>
    <intervention id="3-597-000" speaker_id="96960" name="Nicole Sinclaire" is_mep="True" mode="spoken">
      <p sl="en">Ik vraag me alleen af of mijn collega's het met mij eens zijn hoe teleurstellend het is dat er niet veel steun is geweest voor een schriftelijke verklaring waarvan mijn collega uit de West Midlands, Malcolm Harbour, voorzitter van de Commissie interne markt en consumentenbescherming, de initiatiefnemer is geweest.</p>
      <p sl="en">Hij heeft vandaag een e-mail verzonden waarin hij meldt dat slechts 184 van de 736 collega's deze verklaring hebben ondertekend. Blijkt hieruit dat samenwerking niet mogelijk is wanneer het gaat om kleine bedrijven in de Europese Unie, en dat het in feite aan de lidstaten zelf is om voor hun eigen kleine bedrijven te zorgen?</p>
    </intervention>
    <intervention id="3-598-000" speaker_id="photo_generic" name="Enikő Győri" is_mep="True" mode="spoken">
      <p sl="en">fungerend voorzitter van de Raad . − Ik zal eerst de vraag van de heer Higgins met betrekking tot de regelgeving beantwoorden. Dit is echt zeer belangrijk voor het bestaan en de werkomstandigheden van het mkb.</p>
      <p sl="en">De toepassing van het 'think small first'-principe bij het opstellen van wetten en beleidsregels vormt een hoeksteen voor het nieuwe kader dat we proberen te realiseren. Dit is belangrijk op alle niveaus, niet alleen op EU-niveau, maar ook op nationaal, regionaal en gemeentelijk niveau − ik denk dat u dat allemaal met mij eens bent.</p>
      <p sl="en">De Commissie heeft haar regels voor staatssteun herzien om lidstaten te stimuleren meer steun aan kleine en middelgrote ondernemingen te richten op belangrijke gebieden zoals training, O&amp;O en milieubescherming, en om een einde te maken aan de huidige focus op grote bedrijven.</p>
      <p sl="en">De overeenkomst tussen lidstaten om het gebruik van lagere btw-tarieven voor lokaal geleverde diensten toe te staan, waaronder arbeidsintensieve diensten zoals kappers-, catering- en reparatiediensten, zal de economische activiteit verder stimuleren en banen scheppen, en de Commissie is erg verheugd over deze beslissing.</p>
      <p sl="en">Op het gebied van betere regulering heeft de Commissie al belangrijke wetgevende initiatieven genomen. De Commissie heeft een voorstel aangenomen voor herziening van de btw-richtlijn, zodat barrières voor elektronisch factureren worden weggenomen. De kostenbesparende mogelijkheden hiervan bedragen miljarden euro's op middellange termijn.</p>
      <p sl="en">Ook kwam de Commissie in februari met een voorstel om lidstaten minder bezwarende boekhoudkundige vereisten voor microbedrijven te laten aannemen. Zodoende voldeed de Commissie aan haar toezeggingen in het actieplan voor kleine bedrijven. Door dit voorstel zouden de lasten met maar liefst 6 miljard euro kunnen afnemen. De Commissie moedigt lidstaten aan om zo snel mogelijk tot een overeenkomst te komen, zodat lidstaten die graag van deze mogelijkheid willen profiteren, dat ook kunnen. Daarom moeten wij in de Raad absoluut ook langs deze lijnen voortgaan.</p>
      <p sl="en">De Commissie zal de waarschijnlijke lasten als gevolg van alle nieuwe wetgevingsvoorstellen ook zorgvuldig beoordelen, niet alleen voor het mkb. Er is een behoorlijk aantal goede voorstellen ingediend, en in de Raad Concurrentievermogen volgen we dit punt aandachtig en proberen we zo veel mogelijk van deze kwesties te behandelen.</p>
      <p sl="en">Met betrekking tot de tweede vraag, over een betere toegang tot financiering: daar probeerde ik in mijn inleidende opmerking al naar te verwijzen. Om de hoognodige kredieten vrij te geven, heeft de EIB in 2008 1 miljard euro geleend aan kleine en middelgrote ondernemingen, een toename van 60 procent ten opzichte van 2007.</p>
      <p sl="en">Het streven is om in een later stadium nog meer geld uit te lenen voor deze kwesties. Ik weet nog goed dat ik als lid van het Europees Parlement verantwoordelijk was voor een advies over de EIB. In een advies voor de Commissie economische en monetaire zaken heb ik toen een evaluatie opgesteld. U moet weten dat de EIB zeer snel reageerde op de gewijzigde omstandigheden en haar prioriteiten opnieuw bepaalde. Dat waren dus erg welkome acties van de EIB.</p>
      <p sl="en">Ik ben het met u eens dat geld soms niet naar de beoogde ontvangers gaat, en dat dit beter moet worden georganiseerd. Ik vind dat we op dit gebied echt aandacht moeten besteden aan de tegenhangers van de EIB in de lidstaten, omdat dit in de meeste gevallen de partners zijn. We moet de EIB niet altijd de schuld geven van de tenuitvoerlegging, waar de EIB zich niet direct mee bezighoudt.</p>
      <p sl="en">Wat betreft de tweede vraag ben ik het er dus mee eens dat het zeer belangrijk is dat gemeenschapsgeld en leningen van de EIB terecht komen bij de beoogde ontvangers, namelijk de kleine en middelgrote ondernemingen.</p>
      <p sl="en">Ik vind dat de Raad geen advies kan geven over schriftelijke verklaringen, dus als u het niet erg vind, meneer de Voorzitter, zal ik daar ook niet op ingaan.</p>
    </intervention>
    <intervention id="3-600-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Ik wil de vraag van de heer Georgios Papanikolaou over de watervoorraden graag beantwoorden. Dit thema is van bijzondere betekenis voor de trojka Spanje, België en Hongarije. Het was een belangrijk aspect van het gemeenschappelijke programma dat we al meer dan twee jaar geleden hebben uitgewerkt, en elk land heeft er ten tijde van zijn eigen halfjaarlijks voorzitterschap iets aan toegevoegd om te zorgen dat de inhoud van het gemeenschappelijke programma gerealiseerd kan worden ten aanzien van een geïntegreerde benadering van het waterbeleid. Wij zetten het door Spanje en België aangevangen werk dus voort en willen graag onze eigen bijdrage leveren door tijdens de Raad van juni 2011 conclusies in te dienen in verband met het waterbeleid.</p>
      <p sl="hu">Deze conclusies zullen zich met drie hoofdthema’s bezighouden. Het eerste betreft de geïntegreerde aanpak van extreme verschijnselen, zoals overstromingen, waterschaarste, een overmaat aan oppervlaktewater en ongelijke verdeling van de neerslag. Het tweede thema is de rol van ecologische diensten die door water worden geleverd. Dat is een heel boeiend onderwerp dat we naar mijn mening tegenwoordig te weinig bespreken. We vinden het normaal dat we water hebben en gebruiken de zogenoemde ecologische diensten die de wetlands ons verschaffen, terwijl we die in grote mate zouden moeten waarderen. En het derde thema betreft de intensivering van de samenwerking op het gebied van waterbeheer, zowel op internationaal niveau als tussen de EU-lidstaten.</p>
      <p sl="hu">De conclusies van de Raad willen bijdragen aan de mededeling van de Europese Commissie over de Europese wateren, die naar verwachting in het jaar 2012 zal worden aangenomen en zal wijzen op het belang van het duurzaam beheer van de watervoorraden van EU-lidstaten, en van het behoud van de veiligheid van watervoorraden en drinkwaterbevoorrading.</p>
      <p sl="hu">Tot slot, dames en heren, zullen tijdens het Hongaars voorzitterschap ook een conferentie en een evenement op het gebied van water worden gehouden, zoals de conferentie over de toekomst van de zoetwatervoorraden van Europa, die in aansluiting op een informele bijeenkomst van de ministers van milieu tussen 23 en 25 maart in Boedapest zal worden gehouden. En een laatste opmerking: het is een prioritaire doelstelling van het Hongaars voorzitterschap om een Donaustrategie voor de EU te creëren, en ook daarin krijgen water, de bescherming van onze drinkwatervoorraad en een geïntegreerd waterbeleid uiteraard bijzondere betekenis.</p>
    </intervention>
    <intervention id="3-601-000" speaker_id="96900" name="Georgios Papanikolaou" is_mep="True" mode="spoken">
      <p sl="el">Mijnheer de Voorzitter, minister, ik dank u hartelijk voor uw antwoord. Ik wil hieraan toevoegen dat de Commissie in 2007 met haar mededeling getiteld "De aanpak van het probleem van watergebrek en droogte in de Europese Unie" heeft aangegeven dat zij het waarschijnlijk acht dat de Europese Unie met geldelijke middelen zal bijdragen aan het scheppen van extra infrastructuur voor watervoorziening.</p>
      <p sl="el">Ik wijs er trouwens op dat vele geïsoleerde gebieden in Europa, met name kleine eilandgebieden in het zuiden, zoals de Egeïsche Eilanden, met ernstige problemen op het gebied van watervoorziening en drinkwater te kampen hebben en dat methoden als ontzilting bijzonder kostbaar zijn.</p>
      <p sl="el">De vraag is daarom duidelijk: bent u van plan om het debat over directe steun van de EU aan watervoorzieningsprogramma's in afgelegen gebieden te stimuleren en staat u ook positief tegenover dit idee?</p>
    </intervention>
    <intervention id="3-602-000" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Aangezien Hongarije en Roemenië op 3 februari coördinatoren voor prioritaire gebieden toegewezen hebben gekregen voor milieubescherming in het Donaugebied, om precies te zijn voor het herstel en het behoud van de waterkwaliteit, wil ik u vragen wanneer de coördinatoren deze prioritaire actie zullen doorvoeren, omdat wij hierdoor de kwaliteit van het drinkwater kunnen garanderen. Dankzij de projecten die als voorbeeld zijn gegeven beschikken we over investeringen voor de bouw van afvalwaterzuiveringsinstallaties en voor de ontwikkeling van methodes en middelen voor de bescherming van drinkwaterbronnen. Het is daarom voor ons belangrijk om over de tenuitvoerlegging van de Europese strategie voor het Donaugebied te spreken.</p>
    </intervention>
    <intervention id="3-603-000" speaker_id="2278" name="Paul Rübig" is_mep="True" mode="spoken">
      <p sl="de">Mijn vraag heeft ook betrekking op de strategie voor het Donaugebied. We willen de kwaliteit van het water in de Donau natuurlijk drastisch verbeteren. Hebben alle lidstaten hiervoor een actieplan opgesteld waarin geleidelijk ook wordt gekeken naar de uit de zijrivieren komende afvoerkanalen, om te zorgen dat we ook schone zijrivieren krijgen zodat er tot aan de monding van de Donau een betere kwaliteit ontstaat? Hebben alle betrokken lidstaten hiervoor actieplannen opgesteld?</p>
    </intervention>
    <intervention id="3-604-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Dank u wel voor de vragen, en ook de vragen tonen aan dat dit een zeer belangrijk thema voor de Europese Unie is, waaraan we naar mijn mening in de verste verte niet voldoende aandacht hebben besteed. Het Hongaars voorzitterschap wil juist door conclusies in te dienen en te attenderen op bijvoorbeeld waterbevoorradingsproblemen als gevolg van extreme weersomstandigheden de weg effenen om te zorgen dat de Europese Commissie in deze 'waterblauwdruk' voor 2012 de best mogelijke voorstellen kan voorleggen aan het fungerend voorzitterschap en de Raad.</p>
      <p sl="hu">De heer Papanikolaou vermeldde de problemen van de eilanden in de Egeïsche Zee. Naar mijn mening is dat heel belangrijk voor de mensen die daar wonen, en is het net zo belangrijk in Zuid-Italië als in Barcelona – wellicht kunnen we ons allemaal herinneren dat het tekort aan drinkwater in Barcelona zo groot was dat zoetwater met tankschepen moest worden aangevoerd. Dit bewijst kortom allemaal dat het van levensbelang is dat we ons met deze kwesties bezighouden.</p>
      <p sl="hu">Door Raadsconclusies te formuleren inspireren we de Commissie, en ik vertrouw erop dat wanneer bijvoorbeeld het debat over het meerjarig financieel kader van start gaat, we die zodanig zullen moeten formuleren dat we middelen op de best mogelijke manier aan de gemeenschappelijke problemen van de Europese Unie kunnen besteden.</p>
      <p sl="hu">Mevrouw Ţicău en de heer Rübigs hebben beiden vragen gesteld in verband met de Donaustrategie. Staat u mij toe om daar ineens op te antwoorden. We hebben met grote voldoening vastgesteld dat commissaris Hahn begin februari in Hongarije de actieplannen heeft gepresenteerd. Er zijn dertien actieplannen, en wat betreft de vragen die u hier over de drinkwatervoorraad en de waterzuivering heeft gesteld, zijn er actieplannen ten aanzien van allerlei overstromingen en droogtes, en die worden elk door twee landen geleid. Naar mijn mening is dit een heel goede manier om ook de regionale samenwerkingsverbanden overeenkomstig de Donaustrategie te versterken, bovendien wordt eraan deelgenomen door acht EU-lidstaten en zes derde landen, en het is heel inspirerend dat we zo’n samenhangende strategie hebben waarmee we concrete stappen kunnen ondernemen in al deze kwesties. Er zijn weliswaar geen nieuwe middelen voor dit doel uitgetrokken, maar ik ben ervan overtuigd dat de bestaande projecten in dit kader gereorganiseerd kunnen worden en dat we door de grensoverschrijdende samenwerkingsverbanden te versterken een veel doeltreffender eindresultaat kunnen bereiken dan als alle landen op eigen houtje pogingen zouden doen. Je kunt onmogelijk individuele acties ondernemen wanneer iedereen door dezelfde rivier wordt verbonden.</p>
      <p sl="hu">We kunnen natuurlijk altijd nog uitstekende plannen hebben als we deze niet uitvoeren, daarom hoop ik van ganser harte dat we ze nu nog tijdens het Hongaars voorzitterschap binnen de Raadsformaties kunnen bespreken. Wij hebben tenslotte op 31 januari het startschot gegeven in de Raad Algemene Zaken en houden goed in de gaten hoe het werk vordert. Het werk vordert goed, ook op het niveau van de werkgroepen, en tegen het eind van het Hongaars voorzitterschap zullen we de strategie in de Raad Algemene Zaken kunnen aannemen; de Europese Raad zal ons in dit verband kunnen ondersteunen, en daarna is het aan ons om ervoor te zorgen dat zij zo volledig mogelijk wordt uitgevoerd, van de waterzuivering tot en met het behoud van onze drinkwatervoorraad.</p>
    </intervention>
    <intervention id="3-606-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mijnheer de Voorzitter, ik ben er ook mee ingenomen dat we nog tijd hebben kunnen vrijmaken voor deze kwestie. Het Verdrag van de Verenigde Naties inzake de rechten van personen met een handicap is een adequaat en effectief middel voor de bevordering en bescherming van de rechten van personen met een handicap in de Europese Unie, waaraan zowel de Gemeenschap als haar lidstaten grote betekenis toekennen. De Raad wil de geachte afgevaardigde erop wijzen al meermaals bevestigd te hebben dat als we willen voldoen aan de behoeften van personen met een handicap en we hun gelijkwaardige deelname aan de samenleving willen waarborgen, het belangrijk is hen te betrekken bij de vorming van de beslissingen en beleidsterreinen die op hen van toepassing zijn.</p>
      <p sl="hu">De Raad heeft er in zijn in 2008 en 2010 genomen besluiten constant op aangedrongen dat personen met een handicap en hun organisaties betrokken worden bij de beleidsvorming. We herinneren eraan dat de Raad tevens een richtlijn heeft aangenomen die een verbod op discriminatie op grond van handicap op de gebieden van arbeid en beroep uitspreekt. De vermelde richtlijn voorziet in het lidmaatschap van en deelname aan werknemers- en werkgeversorganisaties, en is kortom een concrete maatregel die door de Raad vastgesteld is om te garanderen dat personen met een handicap werkelijk kunnen deelnemen aan de besluitvorming.</p>
      <p sl="hu">De Commissie heeft ook een nieuwe gehandicaptenstrategie. Die is tot onze grote voldoening in het afgelopen najaar gepresenteerd en concentreert zich in eerste instantie op de uitvoering van het Verdrag van de Verenigde Naties inzake de rechten van personen met een handicap. In verband met deze strategie wil het Hongaars voorzitterschap ontwerpconclusies aan de Raad voorleggen om te zorgen dat die nog in de slotfase van het Hongaars voorzitterschap, in juni, kunnen worden aangenomen. Betreffende de oprichting van een afzonderlijk handicapcomité heeft de Raad tot op heden geen voorstel ontvangen dat onder de loep kan worden genomen. In verband hiermee herinneren we eraan dat de Raad slechts op grond van een door de Commissie ingediend voorstel als wetgever kan optreden, en natuurlijk houden we altijd het Parlement in de gaten, maar zo werkt wetgeving in de EU.</p>
    </intervention>
    <intervention id="3-607-000" speaker_id="96681" name="Vilija Blinkevičiūtė" is_mep="True" mode="spoken">
      <p sl="lt">Mijnheer de Voorzitter, afgelopen januari heeft het Europees Gehandicaptenforum in het Europees Parlement een bijeenkomst georganiseerd. De vicevoorzitter van de Europese Commissie Viviane Reding heeft toen verklaard dat een aantal EU-lidstaten de richtlijn van de Raad betreffende de toepassing van het beginsel van gelijke behandeling van personen ongeacht godsdienst of overtuiging, handicap, leeftijd of seksuele geaardheid niet steunen. De antidiscriminatierichtlijn is nochtans een van de belangrijkste wetteksten op het vlak van mensenrechten, vooral voor de bescherming van de rechten van personen met een handicap. Is het huidige Hongaarse voorzitterschap van de Raad van de Europese Unie van plan iets te doen aan de tenuitvoerlegging van deze richtlijn en welke concrete maatregelen wil het nemen opdat deze richtlijn toch nog kan worden goedgekeurd?</p>
    </intervention>
    <intervention id="3-608-000" speaker_id="96829" name="Ádám Kósa" is_mep="True" mode="spoken">
      <p sl="hu">Minister, dank u wel voor uw antwoord. Ik wil de Raad aanmoedigen om aandacht te besteden aan het belang van de betrokkenheid van personen met een handicap. Dit is ook van invloed op het werk van het Parlement ten aanzien van de vraag in hoeverre de leden kunnen bijdragen aan dit proces, aangezien wij om zo te zeggen het volk vertegenwoordigen. Ik wil het voorzitterschap ermee feliciteren dat de trojka de gehandicaptenkwestie al die tijd op hoog niveau heeft aangepakt. Mijn vraag is of de volgende voorzitterschappen eveneens van plan zijn om de gehandicaptenkwestie op hetzelfde hoge niveau aan te pakken.</p>
    </intervention>
    <intervention id="3-609-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Dank u wel voor de aanvullende vragen. Wat betreft de eerste vraag van mevrouw Blinkevičiūtė betreffende de ontwikkelingen met betrekking tot de antidiscriminatierichtlijn zou ik tegen u kunnen zeggen: "dat lossen we wel even op", want dat zou geen moeite zijn, maar dat zal ik niet doen. We weten allemaal hoe pijnlijk traag in de afgelopen drie jaar vooruitgang is geboekt met betrekking tot deze ontwerpwetgeving. Wij streven natuurlijk ook naar vooruitgang. Om die te kunnen realiseren en geloofwaardig te blijven, proberen we ons juist te concentreren op het deel van de richtlijn dat gehandicapten betreft. We zijn daarom van plan om de gehandicaptenproblematiek in twee ronden te bespreken en vertrouwen erop dat we de lidstaten ertoe kunnen bewegen ten minste in dat opzicht vooruitgang te boeken. We schieten dus niet in het wilde weg, maar willen de aandacht graag geconcentreerd op deze kwestie richten.</p>
      <p sl="hu">Ik moet zeggen dat dit heel moeilijk is. De lidstaten beroepen zich vaak op financiële kwesties en financiële moeilijkheden. Ook in mijn eigen land heeft de vorige regering uitstel moeten vragen om het EU- en binnenlands beleid te kunnen uitvoeren, bijvoorbeeld op het gebied van toegankelijkheid, en dat is in tijden van crisis en bezuinigingen moeilijk voor de lidstaten. Maar zeker nu we ons verbonden hebben tot een voorzitterschap waarin de mens centraal staat ben ik van mening dat we wel degelijk vooruitgang moeten boeken in deze buitengewoon belangrijke kwestie, want zoals de heer Kósa steeds zegt gaat dit niet alleen personen met een handicap aan, maar ook heel veel anderen, van jonge moeders tot en met ouderen, veel meer mensen dan degenen die we personen met een handicap noemen; het is dus wel degelijk de verantwoordelijkheid van de Raad om in dezen vooruitgang te boeken.</p>
      <p sl="hu">De heer Kósa vroeg hoe we het Parlement beter kunnen betrekken of hoe er samengewerkt kan worden. Naar mijn mening verricht de heer Kósa als voorzitter van de Werkgroep gehandicapten uitstekend werk en onderhoudt hij heel goede contacten, niet alleen met de Raad en het fungerend voorzitterschap, maar ook met de Commissie. En zoals we bij talrijke kwesties zien: als het Parlement een leidende rol speelt, en ik ben ervan overtuigd dat het Parlement dat doet ten aanzien van de gehandicaptenkwestie, kunnen de Commissie en de Raad niets anders doen dan zijn voorbeeld te volgen. Dus kan de gehandicaptenkwestie wel degelijk in de voorstellen van de Commissie worden verwerkt, waarna deze bij de Raad worden ingediend. Als we denken aan de Romastrategie, dan maakt het voorstel van mevrouw Livia Járóka dat afgelopen maandag in de commissie LIBE is aangenomen grote kans om in het voorstel van de Commissie te worden verwerkt en vervolgens in die vorm bij de Raad te worden ingediend. Ik zou deze koers daarom willen aanraden, en ik zou graag zien dat deze uitstekende samenwerking werd voortgezet.</p>
      <p sl="en">We zullen schriftelijke antwoorden versturen op de vragen waaraan we niet zijn toegekomen.</p>
    </intervention>
    <intervention id="3-611-000" speaker_id="1405" name="De Voorzitter" is_mep="True" mode="spoken">
      <p sl="nl">Dat is juist, maar ik geef de heer Chountis toch nog de mogelijkheid iets toe te voegen ten aanzien van dit punt.</p>
    </intervention>
    <intervention id="3-612-000" speaker_id="26851" name="Nikolaos Chountis" is_mep="True" mode="spoken">
      <p sl="el">Mijnheer de Voorzitter, ik wil niet dat er gedebatteerd wordt over de vraag die ik heb ingediend. Ik waardeer de moeite die u doet, maar ik wil niet dat de volgorde wordt veranderd.</p>
      <p sl="el">Ik heb slechts één opmerking, die niet op de Voorzitter in het bijzonder slaat, en ik zal het kort houden. Ik wil zeggen dat het door ons probleem met de parlementaire controle – u weet heel goed dat wij dat hebben – drie keer voorgekomen is dat wij in de plenaire vergadering geen vragen aan de Raad hadden; de procedures aan het einde hebben tot gevolg dat er niet voldoende tijd overblijft. Ik vraag u daarom om in het Bureau te bespreken hoe deze tijd bewaakt kan worden.</p>
      <p sl="el">Ik dank u hartelijk voor uw moeite. Ik wil niet dat we de tijd overschrijden en ook niet dat er over mijn eigen vraag gedebatteerd wordt. Ik dank de minister, die al klaarstond.</p>
    </intervention>
    <intervention id="3-613-000" speaker_id="1405" name="De Voorzitter" is_mep="True" mode="spoken">
      <p sl="nl">Mijnheer Chountis, ik heb kennis genomen van uw klacht, die ik volledig ondersteun.</p>
      <p sl="nl">Besluiten over de tijdstippen of inhoud van de debatten en over de spreektijd worden echter niet genomen door het Bureau maar door de Conferentie van voorzitters, die vreemd genoeg altijd probeert de agenda zo vol mogelijk te proppen. Het zijn de leden van het Bureau, onder wie ikzelf, die de hierdoor ontstane problemen moeten oplossen en de troep op moeten ruimen.</p>
      <p sl="nl">Mijn excuses aan iedereen die niet het woord heeft gekregen. Zoals mevrouw Győri terecht opmerkte, wordt op alle vragen die ze vanavond niet heeft kunnen beantwoorden – de vragen waar ze wel aan toe kwam, heeft ze overigens zeer kundig beantwoord – een schriftelijk antwoord gegeven.</p>
      <p sl="nl">Vragen die door gebrek aan tijd niet aan bod gekomen zijn, zullen schriftelijk worden beantwoord (zie bijlage).</p>
      <p sl="nl">Het vragenuur is gesloten.</p>
    </intervention>
  </section>
  <section id="creitem21" title="17. Agenda van de volgende vergadering: zie notulen"/>
  <section id="creitem22" title="18. Sluiting van de vergadering"/>
</text>
