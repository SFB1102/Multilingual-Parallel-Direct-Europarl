<?xml version='1.0' encoding='utf-8'?>
<text id="20041202.NL" lang="nl" date="2004-12-02" place="Brussel" edition="Uitgave PB">
  <section id="creitem1" title="Opening van de vergadering">
    <intervention id="4-004" speaker_id="28267" name="De Voorzitter" is_mep="True" mode="spoken">
      <p sl="nl">De vergadering is geopend.</p>
    </intervention>
  </section>
  <section id="creitem2" title="Ingekomen stukken: zie notulen"/>
  <section id="creitem3" title="Samenstelling Parlement: zie notulen"/>
  <section id="creitem4" title="Jaarverslag van de Europese Rekenkamer over het begrotingsjaar 2003">
    <intervention id="4-008" speaker_id="28267" name="De Voorzitter" is_mep="True" mode="spoken">
      <p sl="nl">Aan de orde is het debat over het jaarverslag van de Rekenkamer over 2003.</p>
      <p sl="nl">Om te beginnen heten wij de president van de Rekenkamer, de heer Fabra Vallés, welkom in dit Parlement en is het woord aan hem.</p>
    </intervention>
    <intervention id="4-009" speaker_id="photo_generic" name="Fabra Vallés" is_mep="True" mode="spoken">
      <p sl="es">president van de Rekenkamer. Mijnheer de Voorzitter, geachte afgevaardigden, heren commissarissen, dames en heren, op 15 november jongstleden heb ik tijdens de vergadering van de Commissie begrotingscontrole het jaarverslag van de Europese Rekenkamer over het begrotingsjaar 2003 gepresenteerd.</p>
      <p sl="es">Bij die gelegenheid ben ik uitvoerig ingegaan op de opmerkingen en conclusies uit ons verslag. Vandaag zal ik mij beperken tot de conclusies ten aanzien van de drie volgende onderwerpen: de betrouwbaarheidsverklaring, het begrotingsbeheer en het hervormingsproces van de Commissie.</p>
      <p sl="es">Hoofdstuk 1 van het verslag van de Rekenkamer bevat de betrouwbaarheidsverklaring de zogeheten DAS die samen met de geconsolideerde rekeningen van de Gemeenschap wordt bekendgemaakt in het Publicatieblad.</p>
      <p sl="es">Net zoals tijdens het vorige begrotingsjaar is de betrouwbaarheidsverklaring gebaseerd op vier hoofdelementen overeenkomstig de ontwikkeling van de methodologie die de Rekenkamer hanteert om de betrouwbaarheid van de bereikte resultaten te vergroten. Het gaat met name om de volgende vier elementen: ten eerste hebben wij de kwaliteit van de controlesystemen van de communautaire instellingen en de lidstaten beoordeeld; ten tweede hebben wij een steekproef van verplichtingen en betalingen uit elk uitgaventerrein onderzocht; ten derde hebben wij de jaarlijkse verklaringen van de directeuren-generaal van de Commissie geanalyseerd; en ten vierde hebben wij het werk onderzocht dat door andere controleurs is verricht.</p>
      <p sl="es">Op grond van deze controlewerkzaamheden besluit de Rekenkamer dat de jaarrekeningen van de Commissie over 2003 zijn opgesteld conform de bepalingen van het Financieel Reglement. De rekeningen geven een getrouw beeld van de ontvangsten en uitgaven gedurende het begrotingsjaar en van de financiële situatie van de Gemeenschap, behoudens de registratie van de post “Diverse debiteuren”.</p>
      <p sl="es">Net zoals de vorige jaren het geval was onderstreept de Rekenkamer dat het boekhoudsysteem dat de Commissie in 2003 heeft gebruikt niet geschikt is gebleken om een juiste registratie van alle activa te waarborgen. Het actieplan voor de modernisering van het boekhoudsysteem dat de Commissie in 2002 heeft vastgesteld, moet vanaf januari 2005 operationeel zijn. De Rekenkamer is echter van oordeel dat de volledige uitvoering van alle nieuwe regels en rekeningstelsels een aanzienlijke inspanning zal vergen van de instanties waarvan de rekeningen worden geconsolideerd.</p>
      <p sl="es">In verband met de wettigheid en regelmatigheid van de verrichtingen is de Rekenkamer van oordeel dat de onderliggende verrichtingen, met betrekking tot de ontvangsten, betalingsverplichtingen en administratieve uitgaven, wettig en regelmatig zijn.</p>
      <p sl="es">Ten aanzien van de andere begrotingshoofdstukken wijst de Rekenkamer op een reeks gebreken die over het algemeen betrekking hebben op de systemen voor toezicht en controle op het beheer van de communautaire fondsen.</p>
      <p sl="es">In het landbouwhoofdstuk doen zich opnieuw materiële fouten voor bij de betalingen. Op het gebied van de structurele maatregelen laten de toezicht- en controlesystemen van de lidstaten nog steeds te wensen over.</p>
      <p sl="es">Ook op het vlak van het interne beleid, de externe maatregelen en de pretoetredingssteun zijn fouten vastgesteld die van invloed zijn op de wettigheid en regelmatigheid van de verrichtingen.</p>
      <p sl="es">Daarom beveelt de Europese Rekenkamer aan om de beheers- en controlesystemen op deze terreinen nog te versterken, ondanks de enorme inspanningen die de Europese instellingen de laatste jaren hebben geleverd.</p>
      <p sl="es">Verder benadrukt de Rekenkamer opnieuw dat het merendeel van de fouten zich voordoet bij gedeeld beheer, indirect beheer of gedecentraliseerd beheer. Daarom moeten op die gebieden nog meer inspanningen worden gedaan.</p>
      <p sl="es">Advies nr. 2/2004 van de Rekenkamer over het model “single audit”, waarop ik later nog uitvoeriger zal terugkomen, bevat in dit verband een concreet voorstel voor de verbetering van de controlesystemen, hetgeen op zijn beurt wellicht tot een beter beheer van de communautaire fondsen door de lidstaten zal leiden.</p>
      <p sl="es">Dan ga ik nu over naar de opmerkingen over het begrotingsbeheer. De totale uitgavenbegroting voor het begrotingsjaar 2003 bedroeg 98 miljard euro. De betalingen beliepen 90,5 miljard euro. Dat betekent een toename van ongeveer 6 procent ten opzichte van het begrotingsjaar 2002.</p>
      <p sl="es">Het begrotingsoverschot is aanzienlijk kleiner geworden: het is gedaald van 15 miljard euro in 2001 tot 7 miljard in 2002 en 5,5 miljard in 2003. Ondanks deze verbetering is de Rekenkamer van oordeel dat dit cijfer nog steeds te hoog is. Het wijst op stelselmatige problemen die verholpen moeten worden via betere begrotingsramingen.</p>
      <p sl="es">De hoofdoorzaak van het overschot is nog steeds het verschil tussen de voorziene en de reële uitgaven. Volgens de Rekenkamer is het niet realistisch te verwachten dat de begroting voor 100 procent wordt uitgevoerd, aangezien 80 procent van de Gemeenschapsbegroting onder gedeeld en gedecentraliseerd beheer wordt uitgevoerd en mede afhankelijk is van het optreden van de lidstaten.</p>
      <p sl="es">Desalniettemin bedroeg de uitvoeringsgraad van de begroting over het begrotingsjaar 2003 met betrekking tot de betalingen 92 procent. Dat is een stuk beter dan de 86 procent van het jaar daarvoor.</p>
      <p sl="es">Wat betreft het begrotingsbeheer van de Europese Ontwikkelingsfondsen stellen wij vast dat de Commissie in de herziene versie van het verslag over het financieel beheer een onmiskenbare inspanning heeft gedaan om de kwaliteit van de informatie over het beheer van het begrotingsjaar te verbeteren.</p>
      <p sl="es">De Commissie heeft haar best gedaan om het aantal nog betaalbaar te stellen verplichtingen te verminderen. Anderzijds heeft zij onvoldoende financiële middelen uitgetrokken voor de uitvoering van de betalingen: 270 miljoen euro. Volledigheidshalve zou de Commissie in haar verslag ook de beheerskosten van de Europese Ontwikkelingsfondsen moeten opnemen.</p>
      <p sl="es">Het laatste punt dat ik in mijn toespraak zal aansnijden, betreft de administratieve hervorming waarmee de Commissie in 2000 een begin heeft gemaakt.</p>
      <p sl="es">In februari 2004 heeft de Commissie een verslag bekendgemaakt over de uitvoeringsgraad van de acties die zijn voortgekomen uit het Witboek over de hervorming. Ofschoon de Rekenkamer erkent dat de Commissie voortgang heeft gemaakt met het nieuwe controlekader, is zij van oordeel dat de toepassing van het systeem nog te wensen overlaat.</p>
      <p sl="es">Volgens de Rekenkamer is de uitvoeringsgraad nog ontoereikend voor acht maatregelen die in principe eind 2003 volkomen operationeel hadden moeten zijn. Het gaat onder meer om de maatregelen met betrekking tot de minimumnormen voor interne controle en de interne controle-units binnen de verschillende directoraten-generaal.</p>
      <p sl="es">De Rekenkamer is dan ook van oordeel dat de tenuitvoerlegging van de interne-controlenormen van de Commissie nog ontoereikend is om redelijke garanties te bieden voor de wettigheid en regelmatigheid van de verrichtingen. Zij spoort de Commissie aan om de invoering van het nieuwe systeem voor interne controle spoedig af te ronden, met name voor wat betreft het gedeeld beheer, risicoanalyse en het terugvorderen van schulden.</p>
      <p sl="es">Er zij overigens aan herinnerd dat de hervorming van de Commissie vertrekt van het beginsel van aansprakelijkheid van de beheerder, financiële verantwoording en evaluatie van de resultaten. In die zin heeft de Europese Commissie in het begrotingsjaar 2003 voor het eerst een analyse gepresenteerd van de betrouwbaarheidsgraad van de systemen voor toezicht en controle met betrekking tot de wettigheid en regelmatigheid van de onderliggende verrichtingen. Op die manier heeft zij de verantwoordelijkheid voor het beheer van de communautaire begroting opgenomen die haar krachtens artikel 274 van het Verdrag tot oprichting van de Europese Gemeenschap wordt toegekend.</p>
      <p sl="es">De Commissie heeft kenbaar gemaakt dat zij nog niet in staat is om een verklaring zonder voorbehoud af te geven over een belangrijk onderdeel van haar beheerstaken, namelijk de structuurfondsen, hetgeen door de Rekenkamer in haar opmerkingen is bevestigd.</p>
      <p sl="es">Voor de andere terreinen die onder haar beheer vallen, verwijst de Commissie naar de verklaringen van de directoraten-generaal. In 21 van die verklaringen worden punten van voorbehoud geformuleerd. Daardoor verliezen de garanties die de directeuren-generaal in hun verklaringen bieden een deel van hun kracht.</p>
      <p sl="es">Anderzijds is de Rekenkamer van oordeel dat de inspanningen en vorderingen van de Commissie ontoereikend zijn zolang ze niet gepaard gaan met een verbetering van de controle op de communautaire fondsen door de verschillende autoriteiten die medeverantwoordelijk zijn voor het beheer op nationaal niveau. Deze kwestie wordt aan de orde gesteld in Advies nr. 2/2004 van de Europese Rekenkamer van april jongstleden. Daarin wordt onderzocht of het haalbaar is een model van “single audit” in te voeren, zoals ik al aan het begin van mijn uiteenzetting zei. Het advies is tot stand gekomen op verzoek van het Europees Parlement.</p>
      <p sl="es">Het model van “single audit” moet ons in de gelegenheid stellen om binnen de Europese Unie een efficiënt en doeltreffend kader voor interne controle te ontwikkelen waarmee garanties kunnen worden geboden voor de betrouwbaarheid van de resultaten. Belangrijk is dat alle partijen die aan de controlewerkzaamheden deelnamen van dit systeem gebruik kunnen maken. Dit is een terrein waarop de Europese instellingen en de lidstaten, in overleg met hun nationale controle-instanties, nauw kunnen samenwerken teneinde een juridisch kader te creëren waarmee de controle op de communautaire fondsen kan worden verbeterd.</p>
      <p sl="es">Voordat ik mijn uiteenzetting afrond, zou ik mij, als u mij toestaat, even buiten het bestek van de agenda willen begeven. Zoals u weet, loopt mijn mandaat als president van de Rekenkamer af in januari 2005. Dat betekent het einde van de cyclus van drie jaar die ik begonnen ben met de presentatie van het werkprogramma van de Rekenkamer voor 2002 in de Commissie begrotingscontrole van dit Parlement. Tijdens de afgelopen drie jaar heb ik mij ingezet om de betrekkingen met het Europees Parlement te bevorderen en in stand te houden door een goede werksfeer en een hechte vertrouwensrelatie tot stand te brengen. Met name de samenwerking met de Commissie begrotingscontrole heeft daarbij een belangrijke rol gespeeld. Die aanpak heeft geleid tot een betere communicatie, een intensieve informatie-uitwisseling en een intense samenwerking tussen beide instellingen. Ik denk dat de balans positief is en dat de kwaliteit van de onafhankelijke en professionele bijstand die de Rekenkamer aan het Parlement verleent steeds beter wordt. Dat is alleen maar mogelijk als de onafhankelijkheid en de mandaten van onze respectieve instellingen naar behoren worden gerespecteerd.</p>
      <p sl="es">Anderzijds heeft de Rekenkamer haar interne organisatie en structuur hervormd om haar functies op meer doeltreffende wijze te kunnen vervullen en het college van 25 leden van de nodige flexibiliteit en efficiëntie te voorzien. Deze hervorming is een rechtstreeks gevolg van de uitbreiding en van het Verdrag van Nice. Ze is bedoeld om de doeltreffendheid van de instelling te waarborgen zonder dat het juridische kader wordt aangetast.</p>
      <p sl="es">Tezelfdertijd heeft de Rekenkamer samengewerkt met de controle-instanties van de nieuwe lidstaten om hen voor te bereiden op de belangrijke taak die hen te wachten staat als verbindingsinstanties bij de audits die de Rekenkamer in hun respectieve landen zal verrichten. Samen met andere maatregelen van technische aard en diverse acties op het gebied van de personele middelen moeten deze initiatieven ons helpen om onze werkzaamheden voort te zetten en te versterken in een uitgebreid Europa. Ik denk dat wij hier vandaag de verwezenlijking van deze doelstellingen kunnen toejuichen.</p>
      <p sl="es">Hiermee ben ik aan het einde van mijn betoog gekomen. Dames en heren, ik dank u voor uw aandacht. Molt agrït [Hartelijk dank].</p>
      <a text="(Applaus)"/>
    </intervention>
    <intervention id="4-010" speaker_id="28267" name="De Voorzitter" is_mep="True" mode="spoken">
      <p sl="nl">Alvorens het woord te geven aan de heer Kallas, die namens de Commissie zal spreken, zou ik namens het Europees Parlement de president van de Rekenkamer willen bedanken voor het werk dat hij de afgelopen jaren heeft verricht.</p>
      <p sl="nl">Wellicht zullen wij het genoegen hebben hem hier nog eens terug te zien, aangezien hij misschien wordt overgeplaatst naar een soortgelijke betrekking. Zo niet, dan zou dit de laatste keer zijn dat hij hier is verschenen, en ik wil de gelegenheid niet laten voorbijgaan om hem te zeggen dat het dit Parlement een genoegen is geweest om samen te werken met hem en met de instelling waaraan hij leiding geeft, welke voor dit Parlement van cruciaal belang is bij de uitoefening van zijn controletaken. Hartelijk dank, mijnheer Fabra Vallés.</p>
      <p sl="nl">Het woord is aan de heer Kallas namens de Commissie.</p>
    </intervention>
    <intervention id="4-011" speaker_id="photo_generic" name="Kallas" is_mep="True" mode="spoken">
      <p sl="et">vice-voorzitter van de Commissie. - Mijnheer de Voorzitter, mijnheer Fabra Vallés, leden van de Europese Rekenkamer, dames en heren, in de allereerste plaats wil ik de heer Fabra Vallés danken voor zijn toespraak en herhalen dat ik zeer te spreken ben over de eerlijke en evenwichtige wijze waarop de Rekenkamer haar jaarverslag heeft gepresenteerd. De Rekenkamer en dit Parlement kunnen er zeker van zijn dat de Commissie haar volle aandacht zal geven aan de bevindingen en aanbevelingen van de Rekenkamer.</p>
      <p sl="et">Thans wil ik echter ingaan op wat naar mijn mening het meest essentiële politieke aspect is van het hele proces. Dit essentiële politieke vraagstuk heeft te maken met de negatieve achtergrond van de positieve betrouwbaarheidsverklaring, de zogeheten DAS. Deze negatieve achtergrond komt voort uit het feit dat de Rekenkamer zich voor het tiende jaar achtereen niet in staat heeft geacht een volkomen positieve betrouwbaarheidsverklaring af te geven.</p>
      <p sl="et">Dit “jubileum” was een spekje naar het bekje van de eurosceptische pers – en een aantal politici – die de negatieve betrouwbaarheidsverklaring aangrepen om een verkeerde voorstelling te geven van het beheer van EU-middelen in het algemeen en er buitenproportionele uitspraken over te doen. De situatie is dit jaar relatief kalm gebleven, maar dat was slechts te danken aan het feit dat de eurosceptische pers zijn handen vol had aan het uitstel van de installatie van de Commissie-Barroso. Dat neemt niet weg dat, hoezeer de informatie ook verdraaid is en welke maatregelen we ook nemen om onze kant van het verhaal over het voetlicht te brengen, dit negatieve beeld jaar na jaar de publieke opinie, referenda en de pan-Europese samenwerking blijft beïnvloeden.</p>
      <p sl="et">Dit doet onvermijdelijk de vragen rijzen: “Wie valt het aan te rekenen dat de betrouwbaarheidsverklaringen van de Europese Rekenkamer al een decennium lang negatief zijn?” en “Wat kunnen we eraan doen?”.</p>
      <p sl="et">Als we de Commissie zouden vragen wiens fout het was, dan zou haar antwoord eenvoudig zijn dat het de schuld is van enerzijds de lidstaten, omdat die het betalingsysteem slecht ten uitvoer leggen, en anderzijds de gebruikte methodologie.</p>
      <p sl="et">Als we het de Raad zouden vragen, dan zou deze de zwartepiet gemakkelijk kunnen toespelen aan de Commissie, die krachtens artikel 274 van het Verdrag immers onmiskenbaar verantwoordelijk is voor de tenuitvoerlegging van de EU-begroting.</p>
      <p sl="et">Vragen we het de Rekenkamer, dan zal deze nadrukkelijk wijzen op zijn beperkte personele middelen en op de omvang van de taak. Zo nu en dan erkent de Rekenkamer weliswaar dat de Commissie vorderingen maakt, maar aangezien het Verdrag de Rekenkamer qua benadering weinig manoeuvreerruimte geeft, is het resultaat toch een negatieve betrouwbaarheidsverklaring. Maar hoe zou, dames en heren, het antwoord van het Europees Parlement luiden? Enerzijds wilde het Parlement de begroting goedkeuren, maar anderzijds is de indruk blijven hangen dat het in zijn oordeel rekening heeft gehouden met de negatieve betrouwbaarheidsverklaring. Het is geen sinecure om in een dergelijke situatie een evenwicht te vinden.</p>
      <p sl="et">Het verheugt mij dat de heer Fazakas dit jaar de voorzitter is van de Commissie begrotingscontrole en dat de heer Wynn, wiens opvatting over de ernst van de situatie wij delen, rapporteur voor de kwijting is. Dit betekent dat wij het ons kunnen veroorloven ambitieus te zijn. Alleen maar de kwijting van de begroting zou voor niemand van ons de hoogste ambitie moeten zijn.</p>
      <p sl="et">De vier instellingen dienen gezamenlijk een actieplan op te stellen, met maatregelen om in de nabije toekomst een positieve betrouwbaarheidsverklaring te krijgen. Dit probleem vraagt om een oplossing, en de Commissie is bereid haar steentje bij te dragen.</p>
      <p sl="et">Dan zou ik nu kort willen ingaan op de discussies die in de Commissie begrotingscontrole hebben plaatsgevonden. Ik kan mij goed vinden in de timing, de opzet en de aanpak die het Parlement dit jaar gekozen heeft. In de besprekingen die sinds vorige week in de commissie zijn gehouden, zijn wezenlijke vragen gesteld ter verduidelijking van bepaalde essentiële kwesties waarvoor nog geen oplossing was gevonden. Mijns inziens zal een dergelijke benadering ons helpen de kwaliteit van onze dialoog te verbeteren.</p>
      <p sl="et">Het deed mij genoegen te bemerken dat een van de belangrijkste punten waarover de commissie zich boog de vraag was hoe wij kunnen zorgen dat we in de toekomst een positieve betrouwbaarheidsverklaring inzake de betalingen krijgen. Een positieve betrouwbaarheidsverklaring zou moeten betekenen dat de kwijtingsautoriteit er voldoende vertrouwen in heeft dat de toezichthoudende en controlerende instanties zich bewust zijn van de uitgaven en dat zij het risico van onregelmatigheden tot een minimum beperken tegen een redelijke administratieve prijs.</p>
      <p sl="et">De bepalingen van het Verdrag ten spijt, bevindt de Commissie zich niet in de positie dit alléén te bereiken. De auditprocedures en de procedures voor de begrotingscontrole moeten intensiever gecoördineerd worden door de Commissie, de lidstaten en de Rekenkamer. Willen we de risico’s tot een minimum terugbrengen, dan hebben we veel effectievere toezichts- en controlemaatregelen nodig, wat weer inhoudt dat de lacunes in de auditprocedures moeten worden aangevuld en dat eventuele overlappingen geëlimineerd moeten worden.</p>
      <p sl="et">Wat de betalingen door de lidstaten aangaat, betekent dit bijvoorbeeld dat de lidstaten geloofwaardige controlecertificaten dienen te verstrekken waar de Commissie, die immers de algehele verantwoordelijkheid draagt, op kan vertrouwen.</p>
      <p sl="et">Ik hoef u niet te vertellen dat de lidstaten zich niet bepaald enthousiast hebben getoond om deze extra verantwoordelijkheid op zich te nemen. En misschien hebben wij verzuimd de lidstaten voldoende te motiveren om meer dan een voorbijgaande belangstelling aan den dag te leggen voor de kwijting van de begroting en aanverwante zaken.</p>
      <p sl="et">Toen de Rekenkamer zijn verslag vorige week voorlegde aan de Raad Ecofin, was mijn belangrijkste boodschap aan de Raad dat de kwijting niet alleen maar een bilaterale aangelegenheid is tussen de Commissie en het Parlement. We moeten meer manieren en gelegenheden zien te vinden om de lidstaten daaraan te herinneren. Het Parlement en het debat dat wij vandaag voeren, zullen ons hopelijk helpen in dat opzicht vooruitgang te boeken.</p>
      <p sl="et">De Commissie zal haar aandeel hierin leveren. Voor ons vormt het boekhoudsysteem een van de voornaamste uitdagingen. Ik zou in dit verband willen onderstrepen dat de Commissie een behoorlijk eind op weg is met de modernisering van het boekhoudsysteem en de overgang naar het boekhouden op basis van periodetoerekening. Wanneer het nieuwe systeem in 2005 operationeel is, zal de Commissie de meeste overheidsadministraties in de Europese Unie ver vooruit zijn.</p>
      <p sl="et">Mijnheer de Voorzitter, mijnheer Fabra Vallés, leden van de Rekenkamer, dames en heren, ik heb mijn spreektijd niet gebruikt om een opsomming te geven van alle maatregelen van de Commissie waarover de Rekenkamer zich in zijn verslag positief heeft uitgelaten.</p>
      <p sl="et">Ik wijs er slechts op dat wij uiteraard ingenomen zijn met de positieve betrouwbaarheidsverklaring die de Rekenkamer heeft afgegeven ten aanzien van de betrouwbaarheid van de rekeningen. Het doet ons genoegen dat de verbeteringen die wij dit jaar hebben aangebracht in de presentatie van de rekeningen niet onopgemerkt zijn gebleven. En wij stellen het beslist op prijs dat de Rekenkamer een onvoorwaardelijke positieve betrouwbaarheidsverklaring heeft gegeven met betrekking tot de eigen middelen, vastleggingskredieten en de administratieve uitgaven.</p>
      <p sl="et">Thans ben ik op mijn beurt in de gelegenheid een compliment te maken: het feit dat het financieel beheer van de Europese Unie op alle niveaus aanzienlijk verbeterd is, waardoor de burgers van de EU kunnen rekenen op een sterk verbeterde kosteneffectiviteit, is in hoge mate te danken aan de verslagen van de Rekenkamer. Ik wil de heer Fabra Vallés mijn welgemeende dank betuigen voor de onschatbare bijdrage van de Rekenkamer. De kwijtingsprocedure voor de begroting 2003 is van start gegaan. Ter afronding wil ik er nogmaals op wijzen dat alle instellingen er belang bij hebben een actieve rol te spelen in het komende proces en dat zij daartoe ook de verantwoordelijkheid dragen. Mijn collega’s en ik in de Commissie zijn gaarne bereid met u van gedachten te wisselen over de vraag hoe wij het beste resultaat kunnen bereiken en wat de beste manier is om dat te beoordelen. Mijns inziens is dit in ons aller belang.</p>
      <p sl="et">Dank u.</p>
    </intervention>
    <intervention id="4-012" speaker_id="28120" name="Busuttil" is_mep="True" mode="spoken">
      <p sl="en">namens de fractie . – Mijnheer de Voorzitter, het is spijtig dat een zo belangrijk verslag wordt overschaduwd door andere gebeurtenissen, zoals de verkiezing van de nieuwe Commissie, terwijl wij allen groot belang zouden moeten stellen in de manier waarop de Europese Unie het geld van de belastingbetaler aanwendt voor de tenuitvoerlegging van haar begroting.</p>
      <p sl="en">Ik ben blij dat in het verslag van dit jaar verbeteringen worden aangewezen in het gebruik van de communautaire begroting en dat er vorderingen zijn gemaakt in het versterken van het financieel toezicht. Echter, zoals de commissaris al zei, wij zijn meer en meer teleurgesteld over de negatieve betrouwbaarheidsverklaring. In het verslag wordt ook gewezen op blijvende tekortkomingen, in het bijzonder met betrekking tot landbouw en structurele maatregelen, waarbij EU-geld gezamenlijk met of rechtstreeks door de lidstaten uitgegeven wordt.</p>
      <p sl="en">Ik ben zelf afkomstig uit een nieuwe lidstaat en als zodanig heeft het mij in het bijzonder geschokt te vernemen dat vaak een aanzienlijk deel van het geld dat aan verschillende lidstaten is toegekend, ongebruikt blijft. Dit zou voor de nationale overheden, in het bijzonder die in de nieuwe lidstaten, een duidelijk signaal moeten zijn dat als zij hun zaken niet op orde hebben, zij serieus het risico lopen de hun toegekende EU-middelen niet te ontvangen, en dat is natuurlijk geen goed nieuws.</p>
      <p sl="en">In het licht van de nieuwe financiële vooruitzichten, moet de voortdurende wanverhouding tussen de bedragen die zijn begroot en de bedragen die daadwerkelijk worden uitgegeven ons ook doen inzien dat wij moeilijk kunnen verwachten dat de communautaire begroting en de financieringstoewijzingen worden verhoogd als we niet eens in staat zijn het geld dat we al hebben te gebruiken.</p>
      <p sl="en">De PPE-DE-Fractie zal absoluut blijven aandringen op een efficiënte, effectieve gebruikmaking van de EU-begroting volgens de hoogste integriteitsnormen. Wij willen dat de belastingbetalers het gevoel hebben dat de Europese Unie hun geld goed gebruikt en vooral dat ze waar voor hun geld krijgen.</p>
      <p sl="en">Ik denk dat we op het goede spoor zitten om dat te bereiken, maar we hebben nog een lange weg te gaan. De nieuwe commissaris, die ik wil feliciteren met zijn benoeming, roep ik op het voortouw te nemen.</p>
    </intervention>
    <intervention id="4-014" speaker_id="23804" name="Fazakas" is_mep="True" mode="spoken">
      <p sl="hu">namens de fractie . - Namens de Commissie begrotingscontrole wil ik mijn dank uitspreken over het feit dat wij onze voltallige vergadering op 15 november parallel aan de hoorzittingen van de Commissie-Barroso hebben kunnen houden. Tijdens die vergadering is het jaarverslag van de Europese Rekenkamer over het begrotingsjaar 2003 gepresenteerd. Het betreft hier een van de belangrijkste taken van het Europees Parlement, en met de presentatie van het jaarverslag nam de kwijtingsprocedure een aanvang. De president van de Rekenkamer, de heer Fabra Vallés, heeft een uitgebreide evaluatie van het fiscale jaar 2003 gepresenteerd. Wij hebben grote waardering voor het eerlijke, professionele en evenwichtige verslag van de Rekenkamer.</p>
      <p sl="hu">Zoals u weet, pakt onze commissie de kwijtingsprocedure sinds dit jaar anders aan. De ingewikkelde, onpersoonlijke, schriftelijke vragen zijn vervangen door mondelinge hoorzittingen met de commissarissen, waardoor open, levendige en zinvolle discussiefora zijn gecreëerd. Er is een vruchtbare dialoog ontstaan tussen het Parlement, de Commissie en de Rekenkamer. Mijn dank gaat uit naar de Commissie voor haar positieve instelling en op samenwerking gerichte aanpak, en ik denk daarbij in het bijzonder aan de heer Kallas. Tot besluit kan ik nog zeggen dat de integratie van de Europese Rekenkamer in de kwijtingsprocedure en de nadruk die gelegd is op de rol van de rapporteur over het geheel genomen gunstig ontvangen is; de heer Wynn zal daar later meer in detail op ingaan.</p>
    </intervention>
    <intervention id="4-015" speaker_id="1965" name="Mulder" is_mep="True" mode="spoken">
      <p sl="nl">namens de fractie . – Mijnheer de Voorzitter, ik zou graag willen beginnen met de heer Fabra Vallés te bedanken voor de wijze waarop hij de afgelopen drie jaar steeds bereid is geweest een open dialoog met het Parlement aan te gaan. Ik zou ook de heer Kallas in zijn nieuwe functie veel succes willen toewensen en ik wens hem toe dat de Europese Rekenkamer aan het eind van deze periode een positieve betrouwbaarheidsverklaring afgeeft.</p>
      <p sl="nl">Bij de meesten van ons liggen de verkiezingen nog vers in het geheugen en een van de grootste kritiekpunten die wij altijd hoorden - de heer Kallas wees daar al op in zijn inleiding - was dat de Europese Commissie na tien jaar nog steeds geen positieve betrouwbaarheidsverklaring kan krijgen van de Rekenkamer. Dat is koren op de molen van de eurosceptici. Wij moeten er met volle inzet aan werken om die verklaring wel te krijgen. De Rekenkamer zou echter duidelijker moeten aangeven wat de Commissie daarvoor precies moet doen. Wat zijn de criteria? Ik lees jaar in jaar uit dat het beter wordt, maar ik weet nooit hoeveel beter het wordt. Wat zijn de concrete maatregelen die zouden moeten worden genomen? Het Europees Parlement heeft in het verleden al een aantal suggesties gedaan. Bijvoorbeeld verhoging van de financiële correcties. Wat is daarvan precies het effect geweest? Heeft de Rekenkamer dat ooit geanalyseerd?</p>
      <p sl="nl">We hebben vorig jaar in de resolutie vastgelegd dat als het zo zou zijn dat bij voortduring blijkt dat geld in een bepaalde sector verkeerd wordt gebruikt, de Commissie de betaling van voorschotten moet opschorten. In het antwoord van de Commissie op de opmerkingen van de Rekenkamer zegt de Commissie dat dit ook regelmatig gebeurt. Wat is daarvan precies het effect geweest? Heeft het geholpen? En hoe is de samenwerking van de Europese Rekenkamer met de nationale rekenkamers? Is het zo dat de nationale rekenkamers dezelfde criteria hanteren voor de betrouwbaarheidsverklaring als de Europese Rekenkamer? En is het niet mogelijk dat een lidstaat aan het eind van elk begrotingsjaar een verklaring ondertekent dat alle uitgaven betrouwbaar zijn. Als dat achteraf niet het geval blijkt te zijn, kan de Europese Commissie naar dat land toestappen en zeggen: u krijgt een boete, want u hebt ons iets op de mouw gespeld. Dat zijn allemaal concrete maatregelen die zouden kunnen worden genomen. Zou de Rekenkamer dat verder kunnen analyseren? Ik denk namelijk dat het belangrijk is dat wij daar naartoe werken.</p>
      <p sl="nl">Gisteren hebben wij een debat gehad over de nieuwe financiële vooruitzichten. De meesten zeggen: we moeten meer geld hebben dan de 1% die sommige lidstaten willen. Maar, hoe is dat te verdedigen als jaar in jaar uit blijkt dat het geld niet goed wordt besteed? Dan worden de argumenten om meer geld te krijgen toch wat minder sterk. Ik denk derhalve dat er veel werk te doen is voor de Europese Rekenkamer.</p>
      <p sl="nl">Ik heb ook met verbazing kennis genomen van punt 0.6 van de Algemene inleiding bij het Jaarverslag 2003. Daarin staat dat de stijging van de niet-afgewikkelde verplichtingen nog nooit zo hoog is geweest. Per ultimo 2003 bedroegen de verplichtingen het equivalent van vijf jaar betalingen. Dat is ongelooflijk hoog. We zouden dus eigenlijk vijf jaar kunnen voortgaan zonder nieuwe verplichtingen aan te gaan. Die vijf jaar gaan gewoon door, of heb ik dat verkeerd?</p>
      <p sl="nl">Ik denk dus dat er enorm veel werk aan de winkel is. Het kan niet zo zijn dat wij over twee of drie jaar nog steeds geen positieve betrouwbaarheidsverklaring hebben. De Commissie moet duidelijke criteria stellen, die criteria moeten door de Europese Rekenkamer worden getoetst en de Europese Rekenkamer moet aangeven in hoeverre de doelen die wij onszelf hebben gesteld, zijn bereikt.</p>
    </intervention>
    <intervention id="4-016" speaker_id="4751" name="Staes" is_mep="True" mode="spoken">
      <p sl="nl">namens de fractie . – Voorzitter, collega's, leden van de Rekenkamer, Commissaris, ik wil eerst en vooral de heer Fabra Vallés gelukwensen in zijn verdere loopbaan. Wij hebben altijd behoorlijk samengewerkt en dat wilde ik hier zeggen.</p>
      <p sl="nl">Ik wil ook de heer Kallas welkom heten. Het is, geloof ik, zijn eerste debat in de plenaire vergadering en ik wil hem meteen een pluimpje geven, een aanmoediging. Ik ben heel blij dat heer Kallas kennis heeft genomen van de brief van de Commissie begrotingscontrole en individuele leden, zoals de heer Bonde en de heer Van Buitenen, en ingaat op het verzoek het ontslag van Martha Andreasen even uit te stellen, een luisterperiode in te lassen en te kijken of dat ontslag werkelijk nodig is.</p>
      <p sl="nl">Mijnheer Fabra Vallés, ik heb met interesse geluisterd naar uw bijdrage en ik stel samen met Jan Mulder en vele andere collega's vast dat het verhaal jaar in jaar uit hetzelfde is. Er gaat verschrikkelijk veel fout. Dat hebben we ook gemerkt na lezing van het verslag van het OLAF dat vorige week werd gepubliceerd. Ik denk dat er globaal gezien sprake is van een probleem bij de follow-up en ik zou de Rekenkamer wat dat betreft concreet willen vragen beter aan te geven welke wetgeving en welke regelgeving fraude in de hand werkt. Misschien zou de Rekenkamer samen met het Parlement een tijdschema moeten opstellen voor verandering van dat soort regelgeving. De Commissie zou dan ook op het geheel van dit soort vragen moeten reageren.</p>
      <p sl="nl">Ik stel voorts eens te meer vast dat de Raad niet aanwezig is en ik vind het beschamend dat een van de twee takken van de begrotingsautoriteit de kwijtingsprocedure jaar na jaar niet behoorlijk inschat en niet behoorlijk volgt. Ook de documenten over de kwijting die wij van de Raad krijgen, zijn altijd beschamend dun en hebben eigenlijk niet veel om het lijf. Ik zou daarom willen voorstellen de Raad te verzoeken voortaan wanneer de Rekenkamer kritiek heeft op aspecten van beleidsterreinen de individuele vakraden daarop te laten reageren, zodat dat we de kwijtingsprocedure in onderling samenspel behoorlijker kunnen laten verlopen.</p>
    </intervention>
    <intervention id="4-017" speaker_id="4515" name="Titford" is_mep="True" mode="spoken">
      <p sl="en">namens de fractie . – Mijnheer de Voorzitter, mijn opmerkingen over het jaarverslag van de Rekenkamer over 2003 zijn helaas een herhaling van hoe ik er vorig jaar over dacht. Er is weinig veranderd: rekeningen zijn niet afgetekend en zo’n 94 procent van de gegevens wordt beoordeeld als onacceptabel: ofwel onzeker ofwel doorspekt met fouten. Meer dan de helft van de directeuren-generaal van de Commissie hebben hun verklaringen getekend met voorbehoud. In feite zegt de Europese Unie dus: “Ik heb geen flauw idee”. Het klinkt ons maar al te bekend in de oren.</p>
      <p sl="en">En terecht! Dit is al tien jaar lang gaande. In mijn eigen land zou elk bedrijf dat ook maar één pakket onzekere rekeningen indiende, heel streng worden aangepakt, maar de EU komt er – zoals ik al zei – nu al maar liefst tien jaar mee weg. De grote tragiek hiervan is dat de rekening van deze tienjarige kroniek van corruptie en mismanagement bij die arme belastingbetalers ligt.</p>
      <p sl="en">Er kan geen duidelijker brevet van onvermogen van deze instelling worden afgegeven dan het feit dat men een dergelijk schandaal zo lang heeft laten voortduren. Maar Marta Andreasen werd de laan uitgestuurd omdat ze de waarheid vertelde en het Parlement nam een resolutie aan waarin van de secretaris-generaal en de voorzitter van het Comité van de Regio’s werd geëist dat ze hun verontschuldigingen aanboden aan een interne accountant voor de pesterijen die hij had moeten ondergaan, hetgeen overigens uitbleef, enzovoorts, enzovoorts.</p>
      <p sl="en">In dit verslag wordt gepoogd de schuld voor deze janboel in de schoenen van de lidstaten te schuiven, maar we moeten ons niet verkijken op wie daadwerkelijk blaam treft. De Europese Commissie is de enige beheerder van de gelden die de lidstaten aan de Europese Unie overmaken en zij alleen is bij machte betalingen in te houden indien zij enige vorm van onregelmatigheden waarneemt. De Commissie heeft echter tien jaar lang werkeloos de andere kant uit gekeken.</p>
      <p sl="en">Maar natuurlijk is dit niet de enige plek waar men zich de ogen uit het hoofd moet schamen. Ook de heer Blair en zijn Britse collega’s zouden zich moeten schamen voor het feit dat ze blijven doorgaan belastinggeld naar de EU te laten stromen – in een tempo van 1,5 miljoen pond per uur – terwijl ze maar al te goed weten wat een puinhoop het allemaal is. De Britse regering is verplicht op een verstandige manier met belastinggeld om te gaan. Op dit terrein schiet zij daarin buitengewoon tekort.</p>
      <p sl="en">Kan deze situatie dan niemand wat schelen? Mij en mijn partij in elk geval wel. Wij willen verandering in de toekomst.</p>
    </intervention>
    <intervention id="4-018" speaker_id="28507" name="Mote" is_mep="True" mode="spoken">
      <p sl="en">Mijnheer de Voorzitter, de Europese Rekenkamer is een farce, want de verduistering van publieke middelen begint bij de betaalmeesters en daarom kan de Rekenkamer onmogelijk effectief werken. De paar eerlijke, ervaren en professionele accountants die ooit nabij het hart van de schatkistbeheerfunctie van de Commissie zijn toegelaten, hebben allen melding gemaakt van geïnstitutionaliseerde wanpraktijken. Het boekhoudsysteem is onbetrouwbaar, veranderingen in de financiële documentatie zijn niet na te trekken, en het nieuwe systeem zal wat dat aangaat weinig soelaas bieden. De nieuwe regels, die geacht worden het toezicht te versterken, maken de kans op fraude alleen maar groter. De Rekenkamer en de OLAF spitsen zich toe op de problemen met de publieke middelen nadat die hier zijn weggevloeid. Zo blijft de Commissie buiten schot, terwijl daar nu juist de echte problemen gelegen zijn. Waarom anders is het beheer van de schatkist al meer dan 14 jaar niet onderworpen aan een onafhankelijke accountantscontrole? Het is een schande!</p>
    </intervention>
    <intervention id="4-019" speaker_id="1419" name="Elles" is_mep="True" mode="spoken">
      <p sl="en">Mijnheer de Voorzitter, zoals wij hebben vernomen heeft de Rekenkamer voor het tiende achtereenvolgende jaar geen positieve betrouwbaarheidsverklaring kunnen afgeven over de jaarrekeningen van de Europese Unie. Wij als Britse Conservatieven zijn van mening dat dit een deplorabele toestand is en wij sluiten ons aan bij degenen die de wens kenbaar hebben gemaakt dat de gebreken in het financiële systeem onderhand nu eens volledig verholpen moeten zijn. Ik vermoed dat hier de afgelopen jaren te weinig werkelijke prioriteit aan gegeven is, ook al hebben sommige van deze problemen tot het wegsturen van een Commissie geleid.</p>
      <p sl="en">Ik wil de heer Kallas, onze nieuwe commissaris, die hier voor het eerst aanwezig is, welkom heten. Als ik het mij goed herinner heeft hij tijdens zijn hoorzitting gezegd dat hij ervoor zal instaan dat er een beleid van nultolerantie zal gelden ten opzichte van wanbeheer en fraude. Het is niet voldoende om dat standpunt alleen lippendienst te bewijzen.</p>
      <p sl="en">In tegenstelling tot de twee voorgaande sprekers, die hier alleen maar zijn om afbrekende kritiek te leveren, zouden wij als Conservatieven graag zien dat de komende vijf jaar drie prioriteiten worden gesteld. De eerste betreft het boekhoudsysteem. We moeten onder ogen zien dat sprake is geweest van belangrijke tekortkomingen, maar – zoals de commissaris en de president van de Rekenkamer al zeiden – er zal een nieuw systeem worden ingevoerd. Wij juichen deze belangrijke stap toe, al zullen we nauwlettend toezien op dit systeem om te zien wat het gaat opleveren.</p>
      <p sl="en">De tweede prioriteit heeft betrekking op de kwestie van de klokkenluiders. Wij hebben dikwijls informatie ontvangen – bijvoorbeeld in het geval van Eurostat – maar daar bleef het dan bij. We hebben een systeem nodig dat mensen in staat stelt voor het voetlicht te treden en precies te vertellen wat er aan de hand is.</p>
      <p sl="en">De laatste en belangrijkste prioriteit betreft de kwestie van het gedeeld beheer. Ik wil, ook namens anderen, de president van de Rekenkamer bedanken voor het voortreffelijke werk dat hij geleverd heeft, omdat hij zich geconcentreerd heeft op het werkelijke probleem waar de Europese Unie voor staat. Dat is niet zozeer een kwestie van fraude en corruptie, maar van het vermogen te achterhalen waar de gelden blijven, of dit nu gebeurt door middel van controlecertificaten van de lidstaten of door middel van een intern controlesysteem, zoals de president opperde. We moeten er hoe dan ook voor zorgen dat we in de toekomst een positief oordeel krijgen in de betrouwbaarheidsverklaring, de DAS. We moeten er ook voor zorgen dat we de lidstaten bij het systeem betrekken en dat we de nationale overheden verantwoordelijkheid toekennen, zodat de Europese middelen volledig en naar behoren kunnen worden verantwoord.</p>
    </intervention>
    <intervention id="4-020" speaker_id="1295" name="Wynn" is_mep="True" mode="spoken">
      <p sl="en">Mijnheer de Voorzitter, tien jaar geleden was ik rapporteur voor de kwijting en tien jaar geleden voorspelde ik dat we nooit een positieve betrouwbaarheidsverklaring (DAS) zouden krijgen. Ik zei dat omdat we tien jaar geleden, afgezien van de tekortkomingen binnen de Commissie of wat er verder nog mis was in termen van onregelmatigheden, vrij duidelijk inzagen dat er sprake was van twee onverenigbare systemen: enerzijds het systeem dat de Rekenkamer gebruikte bij haar controle en anderzijds het systeem zoals de Commissie dat gebruikte.</p>
      <p sl="en">De afgelopen tien jaar zijn er dingen veranderd: de Rekenkamer heeft haar methodologie verandert – zij is overgestapt op het systeem van vier pijlers – en de Commissie heeft de Kinnock-hervormingen gehad, maar ik blijf bij mijn overtuiging dat we, zelfs als met ingang van 1 januari volgend jaar de nieuwe financiële voorschriften en de nieuwe boekhoudsystemen van kracht worden, nog steeds geen positieve DAS zullen krijgen, gezien de manier waarop de zaken zijn geregeld. Ik zou graag een opmerking willen richten aan de heer Titford. In uw eigen land heeft het Ministerie van Sociale Zekerheid al 14 jaar geen goedkeuring van de rekeningen verkregen. De Amerikaanse federale begroting heeft de afgelopen zes jaar ook geen goedkeuring van de rekeningen verkregen. Onze organisatie is dus niet uniek en het zou geholpen hebben, mijnheer Titford, als u ook daadwerkelijk deelgenomen had aan de zes door ons georganiseerde hoorzittingen. De heer Mote is tenminste nog een paar keer op komen dagen en heeft toen een aantal vragen gesteld, maar de heer Mote is dan ook een echt onafhankelijk lid van de UK Independence Party, in tegenstelling tot de heer Titford.</p>
      <p sl="en">Hoe dan ook, om terug te komen bij mijn verhaal: we hebben te maken met een Commissie die zegt gebruik te maken van de goedkeuring van de rekeningen omdat dat zo in het Financieel Reglement staat. Zo oefent zij controle uit op zaken als de landbouwuitgaven. Haar opvatting is dus dat het geld kan worden teruggevorderd – waarom neemt de Rekenkamer dat niet mee in de DAS? Het verdient de aandacht te vermelden dat in het systeem van goedkeuring van de rekeningen, het geld in werkelijkheid wordt teruggevorderd van de lidstaten en dus niet van de boeren of de begunstigde organisaties, hetgeen betekent dat de nationale belastingbetalers opdraaien voor eventuele onregelmatigheden of fraude.</p>
      <p sl="en">Vervolgens zegt de Rekenkamer dat terugvorderen op zich een goede zaak is, maar dat we eigenlijk een systeem zouden moeten hebben waarbij het terugvorderen überhaupt niet nodig is. Het systeem moet gewoon beter. Dat is goed te begrijpen. Maar dan zegt de Commissie: jawel, maar als we doen wat de Rekenkamer eigenlijk wil, dan kost dat zo veel geld dat de kosteneffectiviteit verloren gaat. En ook dat kan ik begrijpen.</p>
      <p sl="en">Ik wil ingaan op een aantal conclusies van de zes hoorzittingen van de Commissie begrotingscontrole met de Europese commissarissen en de Rekenkamer. Het is iedereen helder dat een van de hoofdproblemen gelegen is in het gedeeld beheer. Zoals een van de leden van de Rekenkamer tijdens de hoorzittingen zei: het is geen toezichtprobleem, het is geen controleprobleem, het is een beheerprobleem. Bij mij rijst dan ook de gedachte dat we een systeem nodig hebben waarin de opdrachtgevers in de lidstaten de verantwoordelijkheid krijgen over het geven van goedkeuring inzake wettigheid en regelmatigheid.</p>
      <p sl="en">Het lijkt vreemd dat in een systeem van gedeeld beheer slechts één helft van het partnerschap verantwoordelijkheid hoeft te dragen. Dat betekent dat de wetgeving zal moeten worden veranderd en dat de Raad en de lidstaten zullen moeten samenwerken. Uit het oogpunt van de Rekenkamer ben ik nog niet overtuigd van de betrouwbaarheid van twee van de vier door de heer Fabra Vallès genoemde pijlers.</p>
      <p sl="en">Ik maak me werkelijk zorgen over de hoeveelheid transacties die zijn onderzocht en ik vraag me ook af in hoeverre van het werk van andere controleurs gebruikgemaakt is. We hebben behoefte aan een periodiek uit te brengen activiteitenverslag over het werk dat is verricht met de accountantscontroles in de lidstaten, om er zeker van te zijn dat de vier pijlers een transparante DAS opleveren. Daarnaast is er nog het terugkerende verzoek van het Parlement aan de Rekenkamer om de DAS in verschillende secties te verdelen, zodat de begrotingsautoriteit precies weet waar het misgaat.</p>
      <p sl="en">In de huidige situatie hebben we te maken met een pakket regels van de Rekenkamer waaraan de Commissie hoe dan ook nooit kan voldoen tegen kosten die in een redelijke verhouding staan tot de te behalen baten. Ik probeer de regels niet te verdraaien, ik probeer ze passend te maken. Ik verzoek de Rekenkamer om te proberen een pakket bruikbare spelregels vast te stellen. Stelt u zich voor: Barcelona speelt de Europacupfinale tegen Manchester United. Er zitten 70 000 toeschouwers op de tribunes en alle ogen zijn gericht op het veld en op de spelers. Heel Europa kijkt. Dan komt de scheidsrechter het veld op, loopt naar de middenstip en legt geen voetbal voor de voeten van Wayne Rooney, maar een rugbybal. Wanneer de spelers proberen te wijzen op de problemen die een ovale bal voor hen kan geven, zegt hij: niet op de bal letten, gewoon spelen!</p>
      <p sl="en">Dat is kort gezegd de opstelling van de Rekenkamer ten opzichte van pogingen het systeem te veranderen. Het is: niet op de bal letten, gewoon verder spelen. Laat ik echter duidelijk zeggen dat deze analogie geenszins zou impliceren dat de Commissie of de lidstaten beschouwd moeten worden als de elitekorpsen van de overheidsdiensten.</p>
      <p sl="en">Ik heb nog een laatste punt: gelukkig zit ik in de tijdelijke commissie voor de nieuwe financiële vooruitzichten. We zouden niet moeten instemmen met nieuwe financiële vooruitzichten zolang we dit betrouwbaarheids- en verantwoordelijkheidsprobleem van de lidstaten niet hebben opgelost.</p>
    </intervention>
    <intervention id="4-021" speaker_id="2306" name="Virrankoski" is_mep="True" mode="spoken">
      <p sl="fi">Mijnheer de Voorzitter, ik wil allereerst de Europese Rekenkamer en vooral haar voorzitter, de heer Fabra Vallés, bedanken voor het jaarverslag van de Rekenkamer en de presentatie ervan in de plenaire vergadering. De jaarrekening toont de zwaktes van de communautaire administratie. Vooral de structuurmaatregelen kennen problemen. Vorig jaar werd maar liefst 8,3 miljard euro niet gebruikt. Midden in het jaar werden de betalingen al met 5 miljard euro verlaagd, maar ook daarna laat de jaarrekening nog een onderbesteding van 3,1 miljard euro zien. Al met al werd er van de voor 2000-2003 begrote betalingskredieten 34 miljard euro niet gebruikt. Hierdoor zijn de uitstaande betalingsverplichtingen toegenomen tot 69,3 miljard euro en zijn voor het betalen van oude betalingsachterstanden in de toekomst dus de volledige kredieten van twee jaar nodig.</p>
      <p sl="fi">Bij het opstellen van nieuwe verordeningen vergt het beheer van het structuurbeleid dan ook een grondige herevaluatie. Een ander probleem vormen de onwettige betalingen in de landbouwuitgaven, die tussen 1971 en vorig jaar zijn opgelopen tot 3,1 miljard euro. Hiervan is slechts 17 procent teruggevorderd. In de toekomst moeten wij tot een systeem komen waarin ongegronde betalingen direct kunnen worden ingehouden op de steun die in het volgende jaar aan een lidstaat wordt betaald zodat de lidstaat het terug te vorderen bedrag niet hoeft uit te betalen.</p>
      <p sl="fi">De nu gepresenteerde jaarrekening en het jaarverslag van de Rekenkamer zijn de eerste die zijn gebaseerd op het nieuwe Financieel Reglement. Daarom is hun betekenis met het oog op de toekomst groot. De betrouwbaarheidsverklaring van het jaarverslag van de Rekenkamer geeft weer eens reden tot zorg. Al voor de tiende maal achtereen is de verklaring niet helemaal zuiver en biedt deze geen garantie dat de uitgaven van de Commissie op het vlak van betalingen over de hele linie wettig en regelmatig zijn. Dit maakt beheersing van de situatie moeilijk. Als de Commissie haar activiteiten al met al niet wettig en regelmatig heeft uitgevoerd, zou het uitgangspunt moeten zijn dat de Commissie moet opstappen. Zij had in elk van de tien jaren moeten aftreden. Wettigheid en regelmatigheid zijn de basis van elke administratie. Toch trad alleen de Commissie-Santer af en de redenen daarvoor waren eerder politiek dan juridisch.</p>
      <p sl="fi">Bij het beoordelen van kwijting moeten wij te allen tijde uitgaan van hetgeen in menselijk opzicht gepast is. Het gaat om de vraag of de rekeningen en het beheer zo zijn verzorgd als een zorgvuldig mens zijn eigen huishouden zou verzorgen. Ook de aard van de fouten is een beslissende factor. Is er sprake van een verschil in interpretatie, onzorgvuldigheid, een duidelijke administratieve fout of opzettelijke fraude? De betrouwbaarheidsverklaring geeft geen uitsluitsel over de aard van de fouten. Er moet iets worden gedaan aan de verbetering van het beheer en de comptabiliteit in de toekomst. Ik ben het daarom eens met de eis van de rapporteur voor kwijting, de heer Wynn, dat het systeem moet worden verbeterd. Ook de heer Nicolaï, die het voorzitterschap van de Raad vertegenwoordigd, was het gisteren met deze eis eens.</p>
    </intervention>
    <intervention id="4-022" speaker_id="28142" name="Lundgren" is_mep="True" mode="spoken">
      <p sl="sv">Mijnheer de Voorzitter, het jaarverslag van de Europese Rekenkamer is in hoofdlijnen een bekwame en overtuigende analyse van de rekeningen van de Europese Gemeenschap. Zoals wij allen in dit Parlement vaststellen, is het echter een schandaal dat het nu de tiende keer is dat de Rekenkamer geen positieve betrouwbaarheidsverklaring kan afgeven.</p>
      <p sl="sv">Het is natuurlijk niet de taak van de Rekenkamer om te proberen fraude en andere criminaliteit te ontmaskeren. Dat is de taak van OLAF, en er zijn heel veel van dit soort schandalen te vinden in alle activiteiten van de EU. Onder de leden van het Europees Parlement en de Europese ambtenaren wordt openlijk gesproken over schandalen die nooit in de openbaarheid zijn gebracht en gerechtelijk vervolgd, hoewel ze bij velen welbekend zijn.</p>
      <p sl="sv">Wij constateren dat de Rekenkamer geen goedkeuring kan verlenen aan transacties op het gebied van het landbouwbeleid, het structuurbeleid, steun en pretoetredingssteun. Dat zijn qua geldbedragen veruit de belangrijkste transacties en dat betekent weer dat het leeuwendeel van deze betalingen zich aan de controle van de burgers onttrekt.</p>
      <p sl="sv">Het betekent ook dat de EU zich niet zou moeten bezighouden met geld betalen aan landen en organisaties die vervolgens tot taak hebben om dat geld uit te geven volgens de wil van de autoriteiten van de EU. Het zal waarschijnlijk nooit mogelijk zijn een dergelijke opzet te controleren. Er zijn feitelijk geen redenen voor dergelijke oncontroleerbare activiteiten op het gebied van landbouw, structuurbeleid en hulp.</p>
      <p sl="sv">Er zijn wel redenen om arme EU-landen te helpen, maar die hulp dient plaats te vinden via niet-gereserveerde overdrachten. Steun aan landen buiten de EU moet niet worden gekanaliseerd via de autoriteiten van de Europese Unie, maar via organen van de Verenigde Naties of direct door de lidstaten.</p>
    </intervention>
    <intervention id="4-023" speaker_id="4238" name="Martin, Hans-Peter" is_mep="True" mode="spoken">
      <p sl="de">Mijnheer de Voorzitter, iemand die hier het debat volgt, moet wel met alle geweld de eigen oren dichthouden om niet tot de conclusie te komen dat dit het ideale tijdstip is om enkele fundamentele kwesties in overweging te nemen.</p>
      <p sl="de">Een rekenkamer zou als instelling toch altijd een van de trouwste bondgenoten van de burgers moeten zijn. Maar kan dat, als men in aanmerking neemt hoe de Rekenkamer nu werkt, überhaupt nog gegarandeerd worden? Wat is er de afgelopen jaren gebeurd? Ik herinner mij nog de grote krantenkoppen die bijvoorbeeld in 1992 verschenen naar aanleiding van het jaarverslag van de Rekenkamer. En nu wordt er slechts gezegd: “Ach ja, het is weer eens zover”.</p>
      <p sl="de">Betekent de benoeming door het Parlement van 25 mensen in een belangrijk ambt in de Rekenkamer een vooruitgang voor de Rekenkamer en de Europese Unie, en zo ja, welke kwalitatieve verbeteringen zal dit opleveren? Ik reken erop dat u, mijnheer Fabra Vallés, nu over zichzelf zult nadenken, ook op basis van hetgeen tot nu toe gezegd is, en dat wij aan dit principiële debat zullen meedoen.</p>
    </intervention>
    <intervention id="4-024" speaker_id="4492" name="Maat" is_mep="True" mode="spoken">
      <p sl="nl">Voorzitter, het Jaarverslag van de Rekenkamer is een goed stuk gereedschap voor het Parlement. Dat is tevens een compliment voor de vertrekkende voorzitter. Echter, voordat ik verder in ga op het verslag, heb ik nog twee politieke opmerkingen.</p>
      <p sl="nl">Zowel door de liberale als door de socialistische fractie zijn er opmerkingen gemaakt over het landbouwbeleid. Ik zal niet ontkennen dat er bij de uitbetaling soms wel eens iets fout gaat, maar het kan nooit zo zijn dat, wanneer de Europese Commissie of een nationale lidstaat de regels niet goed uitvoert, de sector daarvoor moet bloeden. De uitvoering kan nooit een reden zijn om opnieuw een aanval te openen op het Europees landbouwbeleid met zijn hoge normen voor voedselveiligheid, milieu en dierenwelzijn.</p>
      <p sl="nl">Ten aanzien van het verslag zou ik graag willen ingaan op één specifiek punt, namelijk het dierziektebeleid in de Europese Unie. Terecht stelt de Rekenkamer dat de afschaffing van het non-vaccinatiebeleid begin jaren '90 gebaseerd was op aannames. Die aannames zijn fors veranderd. Het aantal slachthuizen is dramatisch afgenomen en het transport van vee is explosief toegenomen. De FAO heeft de Europese Commissie al in 1998 gewaarschuwd voor de gevolgen daarvan en voor de mogelijke verspreiding van dierziektes. Ik stel vast dat de Commissie met deze waarschuwingen nagenoeg niets heeft gedaan. Onder druk van de tijdelijke commissie MKZ is de wetgeving op het terrein van MKZ voor een deel aangepast, maar nog steeds niet overeenkomstig de adviezen van de FAO of het Internationaal Bureau voor besmettelijke dierziektes (OIE). Op dat punt zou een veel slagvaardiger aanpak van de Commissie werkelijk recht doen aan het verslag van de Rekenkamer.</p>
      <p sl="nl">De Commissie zou drie zaken moeten aanpakken. Om te beginnen dient zij ervoor te zorgen dat het non-vaccinatiebeleid op de helling gaat, dat vaccinatie de norm wordt en dat dit ook wereldwijd wordt vastgelegd in overeenstemming met de eisen van het OIE. In de tweede plaats moet de uitvoering in de lidstaten op elkaar worden afgestemd. In de derde plaats mag het gedoe rond Europese regelingen, onder andere met betrekking tot de uitbetaling van slachtpremies, de uitvoering van dit beleid nooit en te nimmer meer in de weg staan.</p>
    </intervention>
    <intervention id="4-025" speaker_id="2048" name="Bösch" is_mep="True" mode="spoken">
      <p sl="de">Mijnheer de Voorzitter, ik wil om te beginnen de Rekenkamer uitdrukkelijk met dit verslag feliciteren. We hebben wel eens zwakkere verslagen van de Rekenkamer gezien maar dit verslag vind ik belangrijk en goed, vooral aan het begin van de onderhandelingen over de financiële vooruitzichten. De Commissie draagt in dit opzicht grote verantwoordelijkheid. Het kan niet zo zijn dat wij meer dan 100 miljard euro overhevelen, met name naar de structuurfondsen, om daarvoor vervolgens op onze vingers getikt te worden juist door de ministers van Financiën van die landen die de structuurfondsen niet ten uitvoer leggen. Op dat punt moeten wij de voorstellen voor de financiële vooruitzichten wijzigen, mijnheer de commissaris.</p>
      <p sl="de">Hetzelfde geldt wanneer we wederom zien waar de grote zwakke punten en de fraude te vinden zijn. Ik denk dan aan het gehele terrein van de uitvoerrestituties voor landbouwproducten. Hier is de Commissie aan zet. Er zullen negatieve krantenkoppen blijven verschijnen over de Europese politiek, zolang de Europese Unie een dergelijk beleid blijft voeren. Die subsidies moeten dan ook worden afgeschaft. Dat is de les die wij uit dit verslag kunnen trekken.</p>
      <p sl="de">Een ander punt waarop ik de aandacht wil vestigen is het feit dat we voor de tien lidstaten die nu nieuw zijn pretoetredingssteun hebben ontwikkeld. Tot de toetreding van deze landen was er sprake van een opname van 15 procent. Ik heb vandaag van de verantwoordelijke commissaris gehoord dat er dit jaar met een wonderbaarlijke snelheid fondsen uit SAPARD wegvloeien, terwijl het hier toch gaat om een pretoetredingsinstrument en niet om een posttoetredingsinstrument. Er zullen meer uitbreidingen volgen, sterker nog die staan al voor de deur. Laten we hieruit de lessen trekken. Dat is de verantwoordelijkheid van de Commissie en hier kunnen dingen in gang gezet worden. Als dat gebeurt, zal ook dit verslag een groot succes worden. De mensen in de Rekenkamer, noch wij hier in het Parlement, zijn historici. Wij willen positieve conclusies trekken uit de kritiekpunten van de Rekenkamer.</p>
    </intervention>
    <intervention id="4-026" speaker_id="2057" name="Lang" is_mep="True" mode="spoken">
      <p sl="fr">Mijnheer de Voorzitter, zoals elk jaar vestigt de Europese Rekenkamer de aandacht op het ernstig tekortschieten, de aperte fouten en de gevallen van fraude bij het begrotingsbeheer, in het bijzonder in de sectoren van het gemeenschappelijk landbouwbeleid en de structuurfondsen.</p>
      <p sl="fr">Zoals elk jaar nemen het Europees Parlement en de lidstaten dit voor kennisgeving aan en verandert er niets. Er verandert niets omdat Europa een enorme bureaucratische machine is geworden, waar niemand nog echt verantwoordelijk is. Tot deze analyse kwamen ook de onafhankelijke deskundigen wier verslag in 1999 leidde tot het aftreden van de Commissie-Santer.</p>
      <p sl="fr">Daarnaast schort het OLAF aan zowel de middelen als de wil om toe te zien op de goede gebruikmaking van de communautaire middelen en hebben de lidstaten de neiging om voor van fraude verdachte ingezetenen in de bres te springen.</p>
      <p sl="fr">Kortom, het wordt tijd dat de lidstaten, de belangrijkste contribuanten van de communautaire begroting, toezicht gaan houden op de aan hen toegewezen fondsen en gaan controleren of deze op correcte wijze worden toegekend, met strenge straffen voor fraudeurs en overtreders. Doen zij dit niet dan zullen we jaar in jaar uit hetzelfde verslag van de Rekenkamer krijgen, waarin dezelfde gebreken aan het licht worden gebracht, zonder dat dit ook maar enig concreet effect sorteert.</p>
    </intervention>
    <intervention id="4-027" speaker_id="28147" name="Pálfi" is_mep="True" mode="spoken">
      <p sl="hu">Ik spreek u vandaag toe als afgevaardigde van een land dat, als gevolg van zijn ervaringen in het verleden, het project van een gemeenschappelijk Europa ondubbelzinnig een warm hart toedraagt. Na afloop van de Tweede Wereldoorlog merkte Churchill, toen hij over Oost-Europa sprak, op dat de Oost-Europese landen – precies die landen die zich onlangs weer bij Europa hebben aangesloten – waren opgeslokt door de Sovjet-Unie en dat op de maaltijd een periode van spijsvertering volgt. Laat ik dit idee van spijsvertering eens anders invullen en het toepassen op de zogeheten pretoetredingsfondsen, die de genoemde landen in staat stellen zo snel en zo efficiënt mogelijk deel te nemen aan Europese processen.</p>
      <p sl="hu">Het verslag van de Rekenkamer is uitermate eerlijk wat de pretoetredingsfondsen betreft. De gehanteerde onderzoeksmethode is duidelijk en geeft daardoor ook een indicatie voor de toekomst, aangezien zij kan worden gebruikt om dezelfde fondsen in latere jaren opnieuw onder de loep te nemen. De waarnemingen van de Rekenkamer zijn juist en zoals mijn collega de heer Bösch al gezegd heeft, hebben de tien nieuwe lidstaten niet of nauwelijks profijt gehad van de pretoetredingsfondsen. Om een voorbeeld te geven: drie jaar nadat SAPARD, het speciale programma voor de landbouw en plattelandsontwikkeling, was ingesteld, was nog maar 14,8 procent van de middelen toegewezen. In het verslag wordt ook opgemerkt dat de autoriteiten van de kandidaat-lidstaten de voorwaarden voor deze fondsen nodeloos ingewikkeld maakten. Tot slot wil ik nog opmerken dat de Rekenkamer met zijn verslag bijdraagt aan de politieke besluitvorming en het proces van terugkoppeling.</p>
    </intervention>
    <intervention id="4-028" speaker_id="28292" name="Ayala Sender" is_mep="True" mode="spoken">
      <p sl="es">Mijnheer de Voorzitter, ik sluit mij hier vandaag aan bij de dankbetuigingen aan het adres van de heer Fabra Vallés, die drie jaar aan het hoofd van de Rekenkamer heeft gestaan. Hij laat ons een zeer vakkundige Rekenkamer na. Bovendien heeft hij een nieuwe impuls gegeven aan de activiteiten van deze instelling, die geloofwaardige verslagen en adviezen afgeeft, hetgeen bijzonder nuttig en belangrijk is voor het gunstige verloop van de werkzaamheden van het Europees Parlement en zijn afgevaardigden.</p>
      <p sl="es">Desalniettemin zie ik mij als nieuw Parlementslid genoodzaakt mijn ontgoocheling en verbazing uit te spreken over het feit dat de presentatie van het jaarverslag ook dit jaar weer een bron van frustratie is. Volgens wat ik kan opmaken uit de uiteenzettingen van de collega’s die al verschillende jaren in dit Parlement meedraaien, is hun teleurstelling nog groter. Alle inspanningen en vorderingen van de diverse instellingen zijn ontoereikend gebleken om tot een positieve betrouwbaarheidsverklaring te komen. Zelfs de inspanningen die de Commissie zich op aandringen van het Europees Parlement nog heeft getroost, hebben daaraan niets kunnen veranderen. De bezwaren wegen zwaarder dan de gemaakte vorderingen en de burgers worden nog altijd geconfronteerd met ontmoedigende berichten over onregelmatigheden en onbevredigende situaties.</p>
      <p sl="es">Ik vind dat wij na tien jaar toch wel voldoende tijd hebben gehad om daarin verandering te brengen. Daarom moeten wij de onderhandelingen over de nieuwe financiële vooruitzichten voor een uitgebreid Europa van 25 landen, dat weldra 27 lidstaten zal tellen, dringend aangrijpen om een overeenkomst tussen de verschillende instellingen tot stand te brengen waarin de gedeelde verantwoordelijkheden eens en voorgoed worden vastgesteld. Dat is immers de enige manier om renationalisatie te voorkomen en weerstand te bieden aan de lokroep van degenen die ten gevolge van de jaarlijks weerkerende ontmoedigende berichten over de communautaire rekeningen heil zien in een verlaging van de Gemeenschapsbegroting en een terugkeer naar minder communautaire formules, ten koste van de solidariteit en de cohesie.</p>
      <p sl="es">Ik ben niet van plan om mij daarbij neer te leggen, dames en heren, ik ben niet bereid om lijdzaam toe te zien hoe eurosceptici en voorstanders van renationalisatie het verslag van de Rekenkamer en het onvermogen om een positieve betrouwbaarheidsverklaring af te geven gebruiken om de Europese Unie in haar hart te treffen. Immers, het Europese integratieproces staat of valt met de economische en sociale cohesie en het toekomstbeleid. Daarom richt ik mij tot de Commissie –en met name tot de heer Kallas, die op zijn eerste dag blijk heeft gegeven van heel veel goede wil – en tot de Rekenkamer – in de persoon van de heer Fabra Vallés, vanwege zijn ruime ervaring. Ik roep hen op om een innoverende oplossing te bedenken en, uiteraard samen met het Europees Parlement, een solide interinstitutioneel akkoord tot stand te brengen, zodat er eindelijk een positieve betrouwbaarbaarheidsverklaring kan worden afgegeven. Op die manier kunnen wij de Europese burgers laten zien dat hun bijdrage aan de Europese integratie naar behoren geprogrammeerd wordt, goed beheerd wordt en garanties biedt voor de toegevoegde waarde die wij allen nastreven.</p>
    </intervention>
    <intervention id="4-029" speaker_id="28126" name="Fjellner" is_mep="True" mode="spoken">
      <p sl="sv">Mijnheer de Voorzitter, om te beginnen wil ik de heer Fabra Vallés en de Rekenkamer graag bedanken. Als nieuw Parlementslid moet ik zeggen dat het jaarverslag zeer boeiende lectuur was. Hoewel de Rekenkamer beleefde taal gebruikt, is haar kritiek zeer pijnlijk. Het verbaast mij dat de tekortkomingen zo groot zijn, en het feit dat er tien jaar verlopen zijn zonder een positieve betrouwbaarheidsverklaring spreekt mijns inziens boekdelen.</p>
      <p sl="sv">Wat mij het meest opvalt, zijn de gebreken op het meest fundamentele gebied, namelijk dat van het eigenlijke verantwoordingssysteem. Deze problemen moeten zo snel mogelijk worden aangepakt – met minder kunnen wij geen genoegen nemen.</p>
      <p sl="sv">Op dit moment wil ik de aandacht echter graag op iets heel anders richten. Dezer dagen wordt hier in de plenaire vergadering gediscussieerd over twee belangrijke vraagstukken, en wel enerzijds dit verslag van de Rekenkamer en anderzijds de kwestie van de financiële vooruitzichten van de EU. Volgens mij is het hoog tijd dat deze twee onderwerpen met elkaar in verband worden gebracht.</p>
      <p sl="sv">Het verslag van de Rekenkamer bevat belangrijke en fundamentele kritiek, die men ter harte moet nemen bij het maken van plannen voor de toekomst. Na lezing van het verslag wordt duidelijk dat de Unie op veel gebieden niet in staat is om de toegedeelde gelden op verstandige wijze uit te geven. Desondanks lijken de meesten te pleiten voor meer geld. Op dezelfde manier toont de Rekenkamer aan dat het geld van de Unie op veel gebieden slechts beperkt gebruikt wordt, en toch willen velen juist op die gebieden meer geld investeren.</p>
      <p sl="sv">Op de gebieden waar de behoefte aan hervormingen groot is en waar zich veel problemen voordoen, worden de problemen niet opgelost doordat wij meer geld toekennen. Ik zou mij heel graag willen wenden tot meer personen dan alleen de Commissie, namelijk tot de leden van dit Parlement en anderen, en ik zou allen die op serieuze wijze willen discussiëren over de kwestie van de financiële vooruitzichten, of de financiële toekomst van de EU, willen aansporen om dit verslag van de Rekenkamer daadwerkelijk te lezen en om de inhoud ervan heel serieus te nemen. Er staan zeer veel zaken in die van fundamenteel belang zijn voor de EU, maar die aan haar voorbij zullen gaan als men er geen rekening mee houdt.</p>
    </intervention>
    <intervention id="4-030" speaker_id="4447" name="Casaca" is_mep="True" mode="spoken">
      <p sl="pt">Mijnheer de Voorzitter, ook ik wil graag mijn lof uitspreken voor het werk dat de Rekenkamer de afgelopen jaren verricht heeft, en dat geldt vooral voor het feit dat ze er in haar jaarverslag voor 2003 op gewezen heeft dat er door de diensten van Commissie - en dan met name OLAF – geen gevolg is gegeven aan de diverse fraudegevallen met een weerslag op de landbouwbegroting. Dat is wat ik in dit verband het meest zorgwekkend vind, zeker als je bedenkt dat de zogenaamde Italburro-zaak het belangrijkste fraudegeval is dat we de vorige zittingsperiode hebben besproken. Die zaak begon met een aangifte die de Italiaanse politieautoriteiten in oktober 1999 bij OLAF hebben gedaan, waarin de aandacht werd gevestigd op een fraude die de landbouwbegroting volgens de Italiaanse politie voor honderd miljoen euro schade heeft toegebracht.</p>
      <p sl="pt">Ik was dan ook ten zeerste verbaasd toen ik de nu in functie getreden Commissie in november 2004 hoorde zeggen dat er geen harde aantijgingen bestonden dat de communautaire begroting enige schade was toegebracht. Dat is absoluut ongeloofwaardig en geeft gelijk aan hoe ernstig dit onopgeloste probleem van grootschalige fraude binnen de Europese voedingsindustrie is. Ik heb dat in dit Parlement al talloze malen gezegd. We moeten dit Parlement en de Commissie – en dan vooral de vice-voorzitter van de Commissie, de heer Kallas, die het debat van vandaag volgt – nu juist op dit probleem wijzen; dat is veel belangrijker dan allerlei kleine formele onregelmatigheden.</p>
    </intervention>
    <intervention id="4-031" speaker_id="4528" name="Parish" is_mep="True" mode="spoken">
      <p sl="en">Mijnheer de Voorzitter, wederom wordt ons een verslag van de Rekenkamer voorgelegd waarin – nu voor het tiende achtereenvolgende jaar – vraagtekens worden geplaatst bij de boekhoudpraktijken van de Commissie en de rekeningen zelf. De Rekenkamer geeft aan dat bij zo goed als 95 procent van de communautaire begroting ernstige problemen bestaan als het gaat om de controleerbaarheid en de effectiviteit van de uitgaven. Twee jaar geleden bracht Marta Andreasen, de toenmalige hoofdaccountant van de Commissie, veel problemen aan het licht met betrekking tot de communautaire boekhouding. In plaats van naar haar te luisteren en haar advies op te volgen ondernam de Commissie stappen tegen haar en zette haar op non-actief – om haar uiteindelijk, twee weken voor de oude Commissie zou aftreden, te ontslaan.</p>
      <p sl="en">De Europese bevolking is over veel EU-kwesties sceptisch, maar haar grootste punt van zorg is het feit dat de Europese Unie niet in staat is haar rekeningen fatsoenlijk gecontroleerd en goedgekeurd te krijgen. Deze situatie kan niet voortduren, want zo zal de Europese Unie steeds verder in diskrediet geraken. Het is een absolute vereiste dat de nieuwe Commissie onmiddellijk in actie komt om het vertrouwen van het grote publiek te herstellen.</p>
      <p sl="en">Als lid van de Tijdelijke commissie mond- en klauwzeer, zou ik mij nu willen toespitsen op het speciale verslag van de Rekenkamer over de crisis in 2001. De Rekenkamer wijst op de vele fouten die de Britse regering heeft gemaakt tijdens de MKZ-crisis. Er waren geen voorzieningen om een ernstige epidemie het hoofd te bieden en er waren geen geëigende financiële controlemiddelen voor de beheersing ervan. De Rekenkamer heeft ook aanzienlijke problemen geconstateerd met betrekking tot verplaatsingen van dieren. Doordat de regering de blokkering van dierverplaatsingen pas na drie dagen heeft laten ingaan kon de ziekte zich snel verspreiden, hetgeen geleid heeft tot een verdubbeling van het aantal geruimde dieren. De gebrekkige financiële controle van de Britse regering heeft tot gevolg gehad dat de Europese Commissie bijna twee derde van de Britse aanvraag en zo’n 948 miljoen pond uit de noodfondsen van de Europese Unie heeft afgewezen. Dit heeft de Britse belastingbetaler zo’n 600 miljoen pond gekost.</p>
      <p sl="en">Door het speciale verslag van de Rekenkamer over MKZ is eens te meer de aandacht gevestigd op de noodzaak om in het Verenigd Koninkrijk een volledig openbaar onderzoek te houden naar de MKZ-epidemie van 2001.</p>
    </intervention>
    <intervention id="4-032" speaker_id="2182" name="De Voorzitter" is_mep="True" mode="spoken">
      <p sl="nl">Het debat is gesloten.</p>
    </intervention>
  </section>
  <section id="creitem5" title="Situatie in Colombia">
    <intervention id="4-034" speaker_id="2182" name="De Voorzitter" is_mep="True" mode="spoken">
      <p sl="nl">Aan de orde is de verklaring van de Commissie over de situatie in Colombia.</p>
    </intervention>
    <intervention id="4-035" speaker_id="photo_generic" name="Ferrero-Waldner" is_mep="True" mode="spoken">
      <p sl="de">Commissie . Mijnheer de Voorzitter, geachte afgevaardigden, ik wil beginnen met de volgende constatering: Colombia is voor ons een belangrijk land. In Colombia staat immers een reeks belangen van de Europese Unie op het spel: van handel en investeringen tot kwesties die verband houden met drugsproductie en drugshandel, criminele netwerken, terrorisme, migratiestromen en de regionale dimensie van het conflict dat daar aan de gang is. Maar meer nog dan al het andere staan de waarden die wij met onze Colombiaanse vrienden delen op het spel, zoals de eerbiediging van de mensenrechten en de rechtsstaat, maar ook armoedebestrijding en duurzame economische ontwikkeling.</p>
      <p sl="de">Ik wil u dan ook bedanken voor de gelegenheid die u mij biedt om toe te lichten hoe ik de situatie in Colombia beoordeel en wat voor beleid wij ten aanzien van dit land willen voeren. Ik zal ingaan op de strategische doelstelling van ons optreden en op de fundamentele beginselen en instrumenten die hieraan ten grondslag liggen en die wij zullen inzetten om dit doel te verwezenlijken. De voortdurende ernstige mensenrechtenschendingen en de nog altijd bijzonder moeilijke veiligheidssituatie waarin veel Colombianen zich bevinden verontrusten ons uiteraard zeer en vereisen onze volledige solidariteit, vooral met de Colombiaanse bevolking.</p>
      <p sl="de">Onze strategische doelstelling bestaat erin tot een duurzame vrede te komen en de Colombianen te steunen bij het bereiken van deze vrede. Het zoeken naar een vreedzame oplossing van het conflict is dan ook de hoeksteen van de gemeenschappelijke strategie die wij ten aanzien van Colombia volgen. Er bestaat voor dit conflict geen puur militaire oplossing. Daarom is het belangrijk om te zoeken naar manieren om een vreedzame overeenkomst te bereiken, zelfs met de illegale gewapende groeperingen, mits zij bereid zijn daadwerkelijk over een vredesakkoord te onderhandelen. Tegen deze achtergrond hecht de Commissie ook veel waarde aan de goede diensten van de secretaris-generaal van de Verenigde Naties, met name met betrekking tot de illegale gewapende groeperingen in Colombia. Ook de huidige inzet van de Organisatie van Amerikaanse Staten in het kader van de Mission of support for the peace process in Colombia en de activiteiten van de Mexicaanse regering, die als bemiddelaar optreedt tussen de Colombiaanse regering en de Ejercito de la Liberación nacional , zijn buitengewoon waardevol. Alle illegale gewapende groeperingen moeten de vijandelijkheden staken. Bovendien dienen deze groeperingen hun bereidheid om eindelijk een begin te maken met het vredesproces te bewijzen door alle gijzelaars en ook alle andere personen die worden vastgehouden onverwijld en onvoorwaardelijk in vrijheid te stellen.</p>
      <p sl="de">Wij in de Europese Unie moeten bedenken hoe we de vredesonderhandelingen met financiële middelen kunnen ondersteunen, zodra er sprake is van een alomvattende strategie ten aanzien van de gewapende groeperingen. Wij zijn ervan overtuigd dat ook het krachtige Colombiaanse maatschappelijk middenveld een buitengewoon belangrijke rol speelt in deze vredesonderhandelingen, omdat het een voortdurende dialoog voert met de Colombiaanse regering en de internationale gemeenschap.</p>
      <p sl="de">Op de kortere termijn bestaat ons doel er vooral in de verplichtingen na te komen die de internationale gemeenschap en de Colombiaanse regering zijn aangegaan met name op de donorconferentie van 2003 te Londen. We moeten onze beloften wat de financiële hulp betreft gestand doen, maar ook de Colombiaanse regering moet haar verplichtingen nakomen. Een belangrijk punt is vooral de toezegging om de mensenrechten te eerbiedigen, die gedaan is aan de verantwoordelijke hoge VN-commissaris.</p>
      <p sl="de">De bijeenkomst die de Colombiaanse regering heeft belegd op 3 en 4 februari 2005 zal een zeer goede gelegenheid bieden om enerzijds de solidariteit van de internationale gemeenschap met het Colombiaanse volk te bekrachtigen, maar anderzijds ook de aangegane verplichtingen in herinnering te roepen.</p>
      <p sl="de">Onze strategie ten aanzien van Colombia berust derhalve op drie fundamentele beginselen: ten eerste het bevorderen van de eerbiediging van de mensenrechten en de fundamentele vrijheden, die hand in hand gaat met het volgen van de mensenrechtensituatie. Ten tweede een goed staatsbestuur. Hierbij ondersteunen wij de Colombiaanse regering, met name in verband met haar inspanningen om de rechtsstaat te versterken. En ten derde natuurlijk duurzame ontwikkeling, in het bijzonder de ontwikkeling van de sociale samenhang, waarover ook op de in mei gehouden Top van Guadalajara gesproken is.</p>
      <p sl="de">Om een en ander te verwezenlijken zetten de Europese Unie en de Commissie alle beschikbare instrumenten van de buitenlandse politiek in. Dat is op de eerste plaats het instrument van de actieve diplomatie. Daarmee ondersteunen wij het internationale vredesproces. Een tweede belangrijk instrument is de buitengewoon gunstige handelsregelingen voor de Colombiaanse export. Hierbij doel ik op het voorstel voor het Stelsel van algemene preferenties, dat wij hebben gepresenteerd om te waarborgen dat de handelspreferenties voor de Colombiaanse export gehandhaafd blijven. Dat is natuurlijk ook bevorderlijk voor een duurzame economische ontwikkeling. Het derde instrument is de ontwikkelingshulp.</p>
      <p sl="de">Als men de hulp van Gemeenschap zo bekijkt en bedenkt dat de EU-lidstaten ook bilaterale hulp verlenen, dan is de Commissie haar verplichtingen zonder meer nagekomen. Ik denk dat we er trots op kunnen zijn dat wij zelfs nog meer hebben gedaan dan alleen onze toezeggingen nakomen. Aan het einde van de lopende programmeringsperiode zullen wij verder kunnen gaan, en tijdens de donorconferentie van 2001 hebben wij voor de periode 2001-2006 140 miljoen euro voor Colombia toegezegd, het grootste bedrag dat wij aan enig land in Latijns-Amerika uitgeven. Aan het einde van 2003 hadden we reeds 136 miljoen euro toegewezen, en ik ben ervan overtuigd dat wij tussen 2004 en 2006 alle bedragen beschikbaar zullen hebben gesteld, die dus zelfs aanzienlijk hoger zullen uitvallen dan toegezegd.</p>
      <p sl="de">Met deze door Colombia zelf beheerde communautaire hulp willen wij de volgende prioriteiten verwezenlijken: institutionele ondersteuning, met name op het terrein van justitie; de rule of law, is hierbij zeer belangrijk. Ten tweede de ondersteuning van het vredesproces door middel van de zogenaamde vredeslaboratoria, de uitgebreide programma’s voor geïntegreerde lokale ontwikkeling omvatten waarmee vooral vredesinitiatieven op lokaal niveau worden aangevuld. En tot slot, zoals ik eerder al gezegd heb, de bescherming van de mensenrechten en de humanitaire hulp, met name aan mensen die verdreven zijn van huis en haard. Dankzij de hervormingen van het beheer van de communautaire hulp die met name door mijn voorganger, Chris Patten, in gang zijn gezet, zijn de nettobetalingen enorm gestegen en hebben die in 2003 reeds bijna 30 miljoen euro bereikt.</p>
      <p sl="de">Ik heb geprobeerd de grondslag voor een goed beleid ten aanzien van Colombia toe te lichten. Ik denk verder dat wij deze weg moeten blijven volgen en u kunt daarbij ook in de toekomst op de Commissie rekenen.</p>
    </intervention>
    <intervention id="4-036" speaker_id="2002" name="Salafranca Sánchez-Neyra" is_mep="True" mode="spoken">
      <p sl="es">namens de fractie. – Mijnheer de Voorzitter, het spreekt vanzelf dat de situatie van de mensenrechten in Colombia verre van perfect is en het spreekt ook vanzelf dat het Europees Parlement zijn steun moet verlenen voor het herstel van de vrede, de eerbiediging van de mensenrechten en de uitvoering van de aanbevelingen van de hoge VN-commissaris voor de mensenrechten. Die aanbevelingen zijn over het algemeen niet alleen gericht aan de Colombiaanse regering, maar ook aan de gewapende groeperingen, waaronder de paramilitairen, de FARC en het ELN. Al deze bewegingen staan op de lijst van terroristische organisaties van de Europese Unie.</p>
      <p sl="es">Met name de FARC hebben de laatste jaren meer dan 6000 mensen ontvoerd en meer dan 300 moorden gepleegd. Zij zijn tevens verantwoordelijk voor de antipersoneelmijnen die in Colombia helaas dagelijks gemiddeld twee dodelijke slachtoffers eisen. Maar liefst 40 procent van de dodelijke slachtoffers zijn burgers en van die 40 procent bestaat de helft uit kinderen.</p>
      <p sl="es">President Uribe heeft een beleid voor democratische veiligheid ontwikkeld waardoor de situatie aanzienlijk verbeterd is. Tijdens de laatste jaren is het aantal ontvoeringen met 26 procent gedaald en het aantal moorden is in de afgelopen 18 jaar nog nooit zo laag geweest. Helaas worden er wel vele burgemeesters bedreigd.</p>
      <p sl="es">Wij mogen niet vergeten dat president Uribe een van de weinige regeringsleiders is die zijn opwachting in dit Parlement heeft gemaakt en voor zowel de plenaire vergadering als de bevoegde commissie is verschenen. Hij is met de afgevaardigden een oprechte dialoog aangegaan over de situatie van de mensenrechten in zijn land. Die dialoog is later voortgezet door de vice-president, die elk jaar met de niet-gouvernementele organisaties komt spreken en hen inlicht over de vorderingen die de regering op dit vlak maakt.</p>
      <p sl="es">Mijnheer de Voorzitter, wie weigert te erkennen dat er de laatste jaren dankzij het beleid van de Colombiaanse regering enorme vooruitgang is geboekt, geeft blijk van onwetendheid of kwade trouw. Het lijdt geen twijfel dat ons Parlement de zaak van de mensenrechten moet behartigen. Ofschoon de regering uiteraard nog meer kan en moet doen, zijn het de terreurorganisaties – de FARC en het ELN– die zich schuldig maken aan afpersing, moord en chantage. Zij zijn het die slachtoffers maken. Daarom moeten wij ten aanzien van die organisaties een onverbiddelijke houding aannemen. Immers, zij zijn het die de mensenrechten in Colombia willens en wetens met voeten treden.</p>
    </intervention>
    <intervention id="4-037" speaker_id="1337" name="Medina Ortega" is_mep="True" mode="spoken">
      <p sl="es">namens de fractie. – Mijnheer de Voorzitter, het verheugt mij dat mevrouw Ferrero-Waldner hier nu namens de Commissie aanwezig is. Toen zij fungerend voorzitter van de Raad was, is zij erin geslaagd uitstekende betrekkingen met het Parlement te onderhouden. Ik ben ervan overtuigd dat die dialoog de komende vijf jaar zal worden voortgezet. Ook de wijze waarop zij de situatie in Colombia heeft uiteengezet, stemt mij blij. Colombia is inderdaad een van de mooiste landen ter wereld, vanwege zijn schitterende landschappen, zijn natuurlijke rijkdom en zijn buitengewone mensen, die een toonbeeld zijn van vriendelijkheid en warmte.</p>
      <p sl="es">Maar Colombia kampt met een ernstig probleem, een probleem van structureel geweld. Wij mogen immers niet vergeten dat de geweldplegingen op straat en de confrontaties tussen guerrillastrijders en drugshandelaars uitdrukking geven aan een bijzonder onrechtvaardige situatie en een enorme mate van ongelijkheid. Als die problemen niet worden opgelost, zal het geweld steeds weer de kop opsteken, zelfs als wij de guerrilla en de drugshandel uitbannen. Mijns inziens heeft de commissaris deze situatie op duidelijke, objectieve, zeer nauwkeurige en zeer constructieve wijze uiteengezet. Het heeft geen zin om slechts één van de problemen aan te pakken: uiteraard kan de vrede niet hersteld worden als het geweld blijft voortduren, maar om de vrede te kunnen herstellen moeten ook de onderliggende problemen worden opgelost.</p>
      <p sl="es">Ik denk dat de koers die de commissaris heeft uitgestippeld de juiste is aangezien zij alle terreinen bestrijkt: mensenrechten, veiligheid, ontwikkeling, en met name maatschappelijke ontwikkeling. Het is van essentieel belang dat al deze aspecten in het regeringsbeleid aanwezig zijn. De Commissie van haar kant en de Europese Unie in haar geheel moeten ervoor zorgen dat de Colombiaanse autoriteiten en andere invloedrijke organisaties het land in dit opzicht vooruit kunnen helpen.</p>
      <p sl="es">Het is weliswaar een feit dat de terroristische organisaties en guerrillabewegingen terreurdaden hebben gepleegd, maar anderzijds mogen wij niet vergeten dat talloze linkse vakbondsleiders in Colombia vermoord zijn door paramilitaire troepen, waarvan in vele gevallen niet duidelijk is of zij banden met de regering hebben. Daarom ben ik van oordeel dat het voorstel van de commissaris in de goede richting gaat. Dat is de koers die wij moeten varen om de Colombiaanse bevolking te helpen.</p>
    </intervention>
    <intervention id="4-038" speaker_id="4384" name="Lipietz" is_mep="True" mode="spoken">
      <p sl="fr">namens de fractie . – Mevrouw de commissaris, mijnheer de Voorzitter, dames en heren, hoe is het gesteld met onze betrokkenheid bij de vrede in Colombia? In de vorige wetgevingsperiode werd een negatief oordeel geveld over het zogenaamde Plan Colombia en werden verregaande sociale hervormingen voorgesteld. De Commissie, de Raad en het Parlement verklaarden zich bereid een bemiddelaarsrol te spelen in de onderhandelingen die de regering op initiatief van president Pastrana was aangegaan met de guerrillastrijders. Op deze verklaring volgde enerzijds het verlaten van dit beleid door de Colombiaanse autoriteiten en anderzijds de schandelijke gijzelnemingen door de FARC, waarvan de zaak van Ingrid Betancourt een voorbeeld is. De extremisten van beide kampen hebben sindsdien dus vrij spel gekregen: aan de ene kant de FARC en aan de andere kant de regering van president Uribe die met zijn voorstellen om burgers te bewapenen en de paramilitairen onschendbaarheid en geld toe te kennen, de rechtsstaat ernstig in gevaar heeft gebracht.</p>
      <p sl="fr">Wat nu te doen? Ons rest slechts één oplossing, namelijk de vredesinspanningen van de civiele maatschappij te steunen zoals deze bijvoorbeeld tot uiting komen via de "Asamblea Permanente de la Sociedad Civil por la Paz". Laten we niet vergeten dat deze organisatie 10 miljoen handtekeningen heeft verzameld voor de vrede. Vandaag stelt zij een breed humanitair akkoord voor, met onder andere de uitwisseling van gevangenen, maar vooral eerbiediging van het internationaal humanitair recht door beide kampen. In dat opzicht ben ik het eens met de verklaring van commissaris Ferrero-Waldner. Wij roepen de Colombiaanse regering op de rechtsstaat en het humanitair recht te eerbiedigen. Van de guerrillastrijders verwachten wij dat zij de gijzelaars vrijlaten, als teken van de wil om aan de onderhandelingstafel terug te keren. Wij zullen middelen ter beschikking stellen voor vredeslaboratoria en voor het steunen van de Colombiaanse civiele maatschappij. Het bieden van steun aan dergelijke initiatieven, en aan de lokale autoriteiten in Colombia die deze overnemen, is de beste dienst die Europa de vrede in Colombia kan bewijzen.</p>
    </intervention>
    <intervention id="4-039" speaker_id="28979" name="Catania" is_mep="True" mode="spoken">
      <p sl="it">namens de fractie. – Mijnheer de Voorzitter, hoewel ik deels sta achter hetgeen mevrouw de commissaris heeft verklaard in dit Parlement, ben ik van mening dat we de diverse vraagstukken nader te dienen worden onderzocht.</p>
      <p sl="it">Het eerste vraagstuk, aangaande Colombia, is de politiek waarmee president Uribe is begonnen. Slechts enkele maanden geleden plaatste een gerespecteerd Amerikaans weekblad, Newsweek, de foto van de Colombiaanse president op de voorpagina en meldde dat president Uribe in 1991, dus voordat hij president was, volgens het Amerikaanse Ministerie van Defensie banden zou hebben gehad met het drugskartel van Medellín en bevriend zou zijn geweest met Pablo Escobar.</p>
      <p sl="it">Alsof dat nog niet genoeg was, heeft het beleid van president Uribe er de afgelopen jaren uitsluitend uit bestaan de paramilitaire strijdkrachten te steunen. Enkele maanden geleden heeft hij zelfs de leiders van de paramilitaire groeperingen uitgenodigd in het Parlement om te laten zien dat er voor hem slechts één gesprekspartner bestaat in deze oorlog. Zelfs de ouders van Ingrid Betancourt hebben verklaard dat het president Uribe is die gekant is tegen iedere vorm van humanitaire uitwisseling. In de afgelopen jaren is het nationale veiligheidsbeleid uitgemond in massale en willekeurige gevangenisstraffen, criminalisering van het sociale conflict, bloedbaden onder vakbondsactivisten en grove schendingen van de mensenrechten.</p>
      <p sl="it">Wij zijn van mening dat de Europese Unie zich niet neutraal mag opstellen in dezen, maar juist moet streven naar een politieke oplossing van het probleem en naar de beëindiging van de militaire vijandelijkheden, welke door president Uribe op dit moment juist worden bevorderd. We moeten ons inzetten opdat de Verklaring van Londen van juli 2003 en de aanbeveling van de Hoge Commissaris van de Verenigde Naties voor mensenrechten van maart 2004 worden gerespecteerd. Laten we niet vergeten dat het nota bene de Colombiaanse regering was die de akkoorden niet nakwam.</p>
      <p sl="it">Ten slotte, wat betreft de internationale en Europese samenwerking, is te dikwijls gebleken dat de fondsen van de vredeslaboratoria compleet gecontroleerd worden door de paramilitaire troepen. Naar mijn mening moeten de Commissie en de Raad meer aandacht besteden aan dit aspect.</p>
    </intervention>
    <intervention id="4-040" speaker_id="28512" name="Allister" is_mep="True" mode="spoken">
      <p sl="en">Mijnheer de Voorzitter, helaas hebben Noord-Ierse terroristen bijgedragen aan de destabilisatie van Colombia. In 2001 werd een top-bommenmaker van de IRA genaamd Monaghan samen met twee anderen opgepakt in Colombia, alwaar zij terroristische knowhow overdroegen aan de marxistische guerrillastrijders en drugshandelaars van de FARC. Hun toenmalige missie bestond in het perfectioneren van een brandbom met behulp van de door de IRA geleverde specialistische uitrusting. Tijdens twee eerdere bezoeken die waren georganiseerd door de afgevaardigde van Sinn Féin in Cuba, had de IRA de FARC al de vaardigheid in het maken van autobommen en mortiergranaten bijgebracht. Sindsdien gebruikt de FARC geregeld hetzelfde soort autobommen en mortiergranaten als de IRA. In ruil voor zijn dodelijke kennis heeft Sinn Féin annex de IRA zes miljoen dollar ontvangen, en is er massamoord en verwoesting gezaaid onder de bevolking van Colombia.</p>
      <p sl="en">Tot slot: voor mij laat het Colombiaanse avontuur maar weer eens zien hoe lang de weg is die Sinn Féin nog heeft af te leggen voor het geschikt bevonden kan worden om enig deel van Ierland te besturen.</p>
    </intervention>
    <intervention id="4-041" speaker_id="2012" name="Fernández Martín" is_mep="True" mode="spoken">
      <p sl="es">Mijnheer de Voorzitter, Álvaro Uribe is tweeënhalf jaar geleden tot president gekozen.</p>
      <p sl="es">Ofschoon hij het sindsdien niet gemakkelijk heeft gehad, is een overgrote meerderheid van de Colombianen - hierover zijn alle informatiebronnen het eens - van oordeel dat de situatie in hun land nu beter is dan twee jaar geleden. Het is dan ook niet verwonderlijk dat de regering-Uribe op dit moment meer steun geniet dan aan het begin van haar mandaat, temeer daar zij de bestrijding van het terrorisme en de pacificatie van het land tot prioritaire programmapunten heeft uitgeroepen.</p>
      <p sl="es">Er zijn tal van bemoedigende berichten. De situatie van de openbare orde is aanzienlijk verbeterd, al is Colombia nog steeds een onveilig land. Ofschoon het aantal terreuraanslagen en ontvoeringen verminderd is, worden er in Colombia nog steeds aanslagen gepleegd en mensen ontvoerd. De productie en export van drugs is gedaald, maar Colombia neemt in de internationale drugshandel nog steeds een sleutelpositie in.</p>
      <p sl="es">Ofschoon niet iedereen dat graag toegeeft, is de situatie van de mensenrechten in Colombia niet ernstig verslechterd. Degenen die de mensenrechten en het internationaal humanitair recht met voeten treden, zijn de terroristen, met hun ontvoeringen en chantage, niet degenen die weigeren te zwichten voor de chantage van de ontvoerders.</p>
      <p sl="es">De huidige verwezenlijkingen hebben veel moeite gekost en er moet nog een lange weg worden afgelegd. De inspanningen van de Colombiaanse regering om onderhandelingen aan te knopen en een akkoord te bereiken met de paramilitairen van de AUC zorgen voor controverse. Het lijdt geen twijfel dat dit proces ernstige moeilijkheden inhoudt. Daarom is het des te belangrijker dat de Europese Unie zich slagvaardiger opstelt. Zij moet de betrokken partijen onder druk zetten en waarborgen dat de rechten van de slachtoffers worden geëerbiedigd.</p>
      <p sl="es">Wij werken uiteraard al nauw samen met Colombia, maar toch kunnen wij nog meer doen. Zo moeten wij op dit bijzonder delicate moment onze absolute steun verlenen aan de Organisatie van Amerikaanse Staten. Die heeft in Colombia een duidelijk en welomschreven mandaat. Verder moeten wij programma’s financieren om te waarborgen dat de wapenstilstand wordt nageleefd en dat de slachtoffers de nodige juridische bijstand krijgen. Tegelijkertijd moeten er sociaal-economische projecten voor gedemobiliseerde guerrillastrijders en hun slachtoffers ten uitvoer worden gelegd, onder meer ook met het oog op de herintegratie van voormalige guerrilla's. Tevens moeten mechanismen worden gecreëerd om te vermijden dat geweldsmisdrijven en andere delicten ongestraft blijven.</p>
      <p sl="es">Er is inderdaad nog veel werk aan de winkel. De Europese Unie moet en kan hier een helpende hand bieden.</p>
      <p sl="es">Mevrouw de commissaris, wij mogen ons op dit kritieke moment dan ook niet op de vlakte houden met het excuus dat bepaalde handelingen niet politiek correct zijn.</p>
    </intervention>
    <intervention id="4-042" speaker_id="4469" name="Fava" is_mep="True" mode="spoken">
      <p sl="it">Mijnheer de Voorzitter, ik wil de commissaris graag bedanken voor haar verslag ook al ben ik van mening dat we de moed moeten vinden om enkele cijfers op een rijtje te zetten die ons laten zien wat er zich daadwerkelijk afspeelt in Colombia. Ik richt me met name tot mijn collega Salafranca Sánchez-Neyra, die iedereen die niet erkend dat er de afgelopen jaren verbetering is gekomen in de kwaliteit en eerbiediging van de mensenrechten in Colombia, van kwade trouw beschuldigt.</p>
      <p sl="it">Ik wil u graag herinneren aan hetgeen Amnesty International slechts enkele maanden geleden schreef: Colombia is, in vergelijking tot welke plek ter wereld ook, het land waar vakbondsactivisten het grootste gevaar lopen. In de afgelopen vier jaar zijn er 500 vakbondsmensen vermoord. De Hoge Commissaris voor de vluchtelingen heeft ons herinnerd aan de drie miljoen ontheemden in het land en de 300 000 mensen die naar het buitenland zijn gevlucht.</p>
      <p sl="it">In deze oorlog waarin iedereen tegenover iedereen staat - ik herhaal: iedereen tegenover iedereen - treft iedereen blaam. De guerrillagroeperingen uiteraard, maar ook de gewapende strijdkrachten, die samen met de paramilitaire groeperingen – ik vertel u alleen maar wat de internationale bureaus voor mensenrechten ons hebben medegedeeld - direct betrokken zijn bij de moorden, de mishandelingen en de intimidaties gericht tegen mensenrechtenactivisten, vakbondsmensen en leiders van plaatselijke gemeenschappen, die kortweg worden bestempeld als "guerrillastrijder" of "sympathisant".</p>
      <p sl="it">In deze situatie lijkt de strategie van de regering ons gevaarlijk kortzichtig. Er is alleen een akkoord met de paramilitairen bereikt: het akkoord perdón y olvido ; vergeef en vergeet. Er zijn nieuwe paramilitaire groeperingen gevormd: 150 000 boerensoldaten die onder rechtstreeks bevel van het leger en de politie staan.</p>
      <p sl="it">Wij zijn van mening dat een minder kortzichtige aanpak noodzakelijk is om de situatie in Colombia het hoofd te kunnen bieden en dat we ook onder ogen moeten zien wat de afgelopen jaren met het Plan Colombia is gebeurd: 500 000 dollar is rechtstreeks in de zakken van een groep Amerikaanse aannemers terecht gekomen. Dit Plan Colombia is een prima zakendeal geweest, mijnheer de Voorzitter, voor veel Amerikaanse bedrijven, maar een veel minder gunstige deal voor Colombia dat nog steeds verscheurd wordt door onderdrukking en oorlog.</p>
      <p sl="it">Ter afsluiting verzoek ik de Commissaris, het Parlement en onze instellingen een alerte en onpartijdige houding aan te nemen in de ondersteuning van het vredesproces in Colombia. Dit land kan tijdens dit proces en deze vredesonderhandelingen niet buiten de betrokkenheid van alle betrokken partijen in dit conflict. En dan bedoel ik alle partijen, niet alleen de paramilitairen.</p>
    </intervention>
    <intervention id="4-043" speaker_id="28409" name="Romeva i Rueda" is_mep="True" mode="spoken">
      <p sl="es">Mijnheer de Voorzitter, mevrouw Ferrero-Waldner, het lijdt geen twijfel dat Colombia na veertig jaar gewapend conflict kampt met een ernstig tekort aan vrede en sociale rechtvaardigheid. Toch blijft de regering-Uribe opteren voor een overwegend militaire aanpak en erkent zij nog steeds niet dat het gewapend conflict politieke wortels heeft. De Europese Unie kan veel meer doen om de vrede in Colombia te bevorderen.</p>
      <p sl="es">Ten eerste kan de Europese Unie eisen dat de Colombiaanse regering de aanbevelingen betreffende de eerbiediging van de mensenrechten naleeft die jaarlijks door het bureau van de Unie in Bogotá worden vastgesteld als voorwaarde voor de toekenning van communautaire steun.</p>
      <p sl="es">Ten tweede moet de steun van de Europese Unie gebruikt worden om het verschijnsel van het paramilitarisme uit te bannen. Het is niet voldoende dat de wapens worden neergelegd. Ook de politieke en sociale dimensie van het probleem moet worden aangepakt.</p>
      <p sl="es">Ten derde moet de Europese Unie resoluut kiezen voor het bevorderen van processen die moeten leiden tot oriënterende gesprekken, politieke onderhandelingen en vredesakkoorden met alle betrokken partijen, met inbegrip van het ELN en de FARC. Die organisaties moeten van hun kant een verzoenend gebaar maken door onder meer de duizenden personen die zij ontvoerd hebben weer op vrije voeten te stellen.</p>
      <p sl="es">Ten vierde moet de Europese Unie ook bijdragen aan de totstandkoming van humanitaire overeenkomsten in het kader van het Verdrag van Genève, zoals de "Asamblea Permanente de la Sociedad Civil por la Paz" voorstelt.</p>
    </intervention>
    <intervention id="4-044" speaker_id="28583" name="Pafilis" is_mep="True" mode="spoken">
      <p sl="el">Mijnheer de Voorzitter, wij geven uiting aan onze solidariteit met het Colombiaanse volk en met al degenen die strijden tegen het barbaarse regime van Uribe, dat de financiële, politieke en militaire steun heeft van de Verenigde Staten van Amerika en dat het leger en de paramilitaire organisaties gebruikt om vakbondslieden te vermoorden en geweld en terreur te zaaien onder het volk van Colombia. Met dit beleid worden de belangen van de Colombiaanse oligarchieën gediend, terwijl de toestand waarin het volk verkeert steeds verder achteruit gaat.</p>
      <p sl="el">Politieke partijen, werknemersvakbonden, verenigingen van boeren, vrouwelijke intellectuelen, jongeren, en de kerk, evenals guerrillabewegingen hebben de strijd aangebonden tegen dit regime. Het conflict in Colombia is dus van politieke, economische en sociale aard en degenen die spreken over terrorisme en wat dies al niet meer zij, willen enkel het politieke probleem verhullen en het barbaarse regime een alibi geven. Om vrede te bewerkstelligen in Colombia moet een politieke oplossing worden gevonden, en die kan alleen gevonden worden met onderhandelingen. Daarvoor is het echter noodzakelijk dat:</p>
      <p sl="el">ten eerste, veilige omstandigheden worden gecreëerd opdat de verschillende partijen rond de onderhandelingstafel kunnen gaan zitten;</p>
      <p sl="el">ten tweede, de FARC geschrapt wordt van de lijst van terroristische organisaties; ze worden trouwens door het regime zelf erkend als een politiek-militaire organisatie;</p>
      <p sl="el">ten derde, de toepassing van het internationaal humanitair recht als mogelijke eerste stap wordt genomen, met de uitwisseling van krijgsgevangenen en gevangenen van het regime, een standpunt dat door iedereen, met uitzondering van de regering, wordt gehuldigd;</p>
      <p sl="el">ten vierde, geen enkele gevangene wordt uitgeleverd aan de Verenigde Staten van Amerika;</p>
      <p sl="el">ten vijfde, het sociale leven en de sociale activiteiten worden gedecriminaliseerd, en al degenen in het leger en de politie die politieke misdaden hebben begaan, worden gestraft;</p>
      <p sl="el">ten zesde, een einde wordt gemaakt aan de hulp aan en de ondersteuning van de paramilitaire organisaties;</p>
      <p sl="el">ten zevende, een einde wordt gemaakt aan de inmenging in de binnenlandse aangelegenheden van Colombia door de Verenigde Staten van Amerika; het in het "regionaal initiatief voor de Andes" omgedoopte Plan Colombia, dat een meer algemene interventie in Colombia beoogt, moet aan de kaak worden gesteld.</p>
      <p sl="el">Deze standpunten zijn voor iedereen aanvaardbaar, met uitzondering van het barbaarse regime van Uribe en de Verenigde Staten van Amerika.</p>
    </intervention>
    <intervention id="4-045" speaker_id="28399" name="López-Istúriz White" is_mep="True" mode="spoken">
      <p sl="es">Mijnheer de Voorzitter, helaas staat de Colombiaanse realiteit in het teken van het terrorisme, dat gepaard gaat met ontvoeringen en afpersing. Wellicht zijn er velen die niet weten of niet willen weten dat de guerrillabewegingen thans, behalve de voormalige presidentskandidate Ingrid Betancourt, meer dan 3000 Colombiaanse burgers in erbarmelijke omstandigheden gegijzeld houden in de jungle. Die mensen worden op onmenselijke wijze behandeld. Ik vraag mij af of dat de juiste manier is om sociale rechtvaardigheid af te dwingen.</p>
      <p sl="es">Nog niet zo lang geleden hebben sommige afgevaardigden van het vorige Europees Parlement ter verwelkoming van president Uribe de plenaire vergaderzaal verlaten als teken van protest tegen het gebrek aan democratie in Colombia. Wellicht wisten zij niet of wilden zij niet erkennen dat de heer Uribe het presidentschap al in de eerste ronde van de presidentsverkiezingen had gewonnen, een ongekende gebeurtenis in de geschiedenis van Colombia.</p>
      <p sl="es">Schijnbaar zijn er ook velen die niet weten of niet willen inzien dat de FARC, het ELN en de AUC terreurorganisaties zijn die deel uitmaken van de lijst van terroristische organisaties van de Europese Unie. Dat is immers de enige mogelijke verklaring voor het feit dat een NGO uit een lidstaat van de Europese Unie onlangs 8500 dollar aan de FARC heeft overhandigd en zich daarmee schuldig heeft gemaakt aan een misdrijf, namelijk financiering van terreurorganisaties.</p>
      <p sl="es">De regering van Uribe heeft een dialoog geopend met een sector van de paramilitairen die tot ontwapening bereid is, met als enige voorwaarde dat zij de wapens neerleggen. Daarop is enorm veel kritiek gekomen. De FARC zijn echter een totaal ander geval. Zolang zij weigeren zich te ontwapenen en niet wordt tegemoetgekomen aan hun eis om een veilige zone te creëren waar zij hun criminele activiteiten ongestoord kunnen voortzetten, kunnen er geen onderhandelingen worden geopend. Ik herinner mij dat er sinds de onderhandelingspogingen van president Pastrana al vijf jaar verstreken zijn. De FARC zullen echter nooit op de steun kunnen rekenen van een maatschappij die door verdriet verteerd wordt en rouwt om het verlies van zovele geliefden.</p>
      <p sl="es">Intussen oefent een deel van de internationale gemeenschap kritiek uit op de legitieme en democratische regering van het land bij monde van zogenaamde NGO’s, die velen onder ons beïnvloeden en zelfs ronduit manipuleren.</p>
      <p sl="es">Tot besluit wil ik hier even de geschiedenis van Spanje in herinnering brengen. Wij zijn pas begonnen het terrorisme in Spanje het hoofd te bieden vanaf het moment dat de Europese Unie het verschijnsel heeft aangemerkt als een verschijnsel dat de Europese samenleving in zijn geheel aantast. Laat dit voor Colombia een voorbeeld zijn.</p>
    </intervention>
    <intervention id="4-046" speaker_id="1289" name="De Rossa" is_mep="True" mode="spoken">
      <p sl="en">Mijnheer de Voorzitter, allereerst zou ik willen wijzen op de rol van het Parlement en zou ik het willen bedanken voor zijn inzet voor het zekerstellen van het Peace II-programma voor Noord-Ierland, waarover de afgelopen paar dagen is onderhandeld met de Raad via de bemiddelingsprocedure. De Europese Unie en juist ook dit Parlement spelen een belangrijke rol in het waarborgen van vrede in bepaalde delen van Europa.</p>
      <p sl="en">Zoals gezegd zijn de afgelopen vier jaar vijfhonderd vakbondsmensen vermoord, waarvan tweehonderdvijftig na de verkiezing van de heer Uribe tot president, en vijftig in de afgelopen negen maanden.</p>
      <p sl="en">Als wij deze situatie serieus willen aanpakken dan moeten we erop aandringen dat de Colombiaanse regering handelt zoals alle regeringen geacht worden te handelen, namelijk binnen de wet – en niet alleen de nationale wetgeving, maar ook het internationale recht. Het is duidelijk dat de president Uribe en zijn regering wat dat aangaat tekortschieten.</p>
      <p sl="en">Ik vind het zorgelijk dat de Commissie nu zegt dat er geen "zuiver militaire" oplossing mogelijk is, terwijl zij eerder zei dat er geen oplossing mogelijk was zonder een via onderhandelingen tot stand gekomen regeling. Ik vermoed dat dit standpunt nog steeds geldt. Het baart me zorgen dat ze het heeft over “geen zuiver militaire oplossing”. Wanneer wij accepteren dat de Colombiaanse regering onder bepaalde omstandigheden recht heeft militair geweld te gebruiken, moeten wij er wel sterk op aandringen dat zij daarbij de rechtsstaat eerbiedigt – vooral als het gaat om het internationale recht –, dat de mensenrechten worden beschermd en dat met name vakbondsleden hun activiteiten kunnen uitoefenen zonder bang te hoeven zijn vermoord te worden.</p>
    </intervention>
    <intervention id="4-047" speaker_id="2002" name="Salafranca Sánchez-Neyra" is_mep="True" mode="spoken">
      <p sl="es">Mijnheer de Voorzitter, ik vraag het woord voor een persoonlijk feit krachtens artikel 145 van het Reglement. Ik heb in mijn toespraak gezegd dat de terroristische guerrilla-eenheden van de FARC de laatste jaren 6000 personen, onder wie politici, burgers en militairen, hebben ontvoerd die in mensonterende omstandigheden gevangen worden gehouden in de jungle en van wie velen ziek zijn en ernstige beproevingen en ontberingen ondergaan.</p>
      <p sl="es">Ik heb ook gezegd dat de guerrilla-eenheden van de FARC een groot aantal mensen gegijzeld houden. Ik spreek met kennis van zaken aangezien ik tijdens de onderhandelingen met president Pastrana de heer Marulanda heb ontmoet en hem samen met andere afgevaardigden van het Europees Parlement dringend heb verzocht diverse gijzelaars uit de Europese Unie vrij te laten. Deze gegevens en feiten kunnen niet genegeerd worden. Ik heb gezegd dat alleen onwetendheid en kwade trouw kunnen verhinderen dat deze feiten in aanmerking worden genomen.</p>
      <p sl="es">Mijnheer de Voorzitter, ik heb in mijn toespraak van de regering geëist dat zij de verantwoordelijkheden neemt die haar toekomen. Ik heb onderstreept dat zij meer en betere oplossingen kan aandragen. Ik heb ook gezegd dat zij al veel gedaan heeft en dat de bewijslast uiteraard berust bij degenen die Colombiaanse burgers afpersen, ontvoeren, vermoorden en chanteren.</p>
    </intervention>
    <intervention id="4-048" speaker_id="2182" name="De Voorzitter" is_mep="True" mode="spoken">
      <p sl="nl">Ik wil de sprekers en de commissaris graag bedanken voor hun deelname aan dit debat.</p>
      <p sl="nl">Het debat is gesloten.</p>
      <p sl="nl">De stemming vindt om 11.00 uur plaats.</p>
      <a text="(In afwachting van de stemming wordt de vergadering om 10.55 uur onderbroken en om 11.00 uur hervat)"/>
      <p sl="nl">Schriftelijke verklaring (artikel 142)</p>
    </intervention>
    <intervention id="4-049" speaker_id="234" name="Ribeiro" is_mep="True" mode="written">
      <p sl="pt">Terwijl er zich in Venezuela, Brazilië, Argentinië, en Uruguay, alsook in andere landen op dit continent en elders ter wereld, historische en hoopvolle veranderingen voltrekken, verergert de toestand in Colombia, met steeds meer reactionair geweld.</p>
      <p sl="pt">De alliantie tussen in naam democratische instellingen, paramilitaire structuren en de zogenaamde “padden” (informanten) heeft geleid tot de totstandkoming en consolidatie van een gewelddadig en repressief netwerk.</p>
      <p sl="pt">Alle mogelijke strategieën worden daarbij gebruikt. Terrorisme en drugshandel worden gebruikt als excuus om de volksbeweging aan te vallen, mensen uit hun woonplaatsen te verdrijven en regio’s die men verdenkt van verzet (of steun voor het verzet) tegen fascistoïde infiltratie geheel schoon te vegen.</p>
      <p sl="pt">De strijd waarin Colombia zo’n belangrijke rol speelt, heeft in de eerste plaats te maken met sociale kwesties en de ligging van het land. Progressieve arbeidswetgeving is er de afgelopen jaren onder vuur komen te liggen en de communisten, die in de sociale strijd een toonaangevende rol spelen, zijn daarbij de belangrijkste slachtoffers. Militaire operaties volgen elkaar op, maar zonder veel succes. En de ontwikkelingen in de buurlanden hebben de rol van de politie in de regio alleen maar versterkt, terwijl die regio zelf als bufferzone is gaan functioneren.</p>
      <p sl="pt">Wanneer door zo velen zo uitvoerig over mensenrechten wordt gesproken, dan verdient het geval-Colombia bijzondere aandacht. We moeten de misstanden aanvechten, solidariteit tonen en strijdbaar zijn. Dit in plaats van inmenging, militarisering en interventie in de regio – zoals de VS steeds dreigen te doen met hun zogenaamde Plan Colombia.</p>
    </intervention>
  </section>
  <section id="creitem6" title="Goedkeuring van de notulen van de vorige vergadering: zie notulen"/>
  <section id="creitem7" title="Stemmingen">
    <intervention id="4-054" speaker_id="28139" name="Schlyter" is_mep="True" mode="spoken">
      <p sl="sv">Mijnheer de Voorzitter, conform artikel 168, lid 2 van het Reglement verzoek ik namens mijn fractie om uitstel van de stemming en om terugverwijzing van deze aangelegenheid naar de parlementaire commissie.</p>
      <p sl="sv">Dit verzoek is gebaseerd op artikel 35 van het Reglement, betreffende toetsing van de rechtsgrondslag. Artikel 18, lid 3 van het Verdrag zondert paspoorten en verblijfsvergunningen namelijk uitdrukkelijk uit van de bevoegdheidssfeer van de Unie. De voorgestelde rechtsgrondslag in artikel 62 heeft betrekking op de procedures en normen wanneer lidstaten controles uitvoeren, maar niet op de bevoegdheid inzake de paspoorten.</p>
      <p sl="sv">Ik verzoek om terugverwijzing naar de commissie, zodat de Commissie juridische zaken de kans krijgt om zich uit te spreken over de rechtsgrond van zowel dit verslag als het verslag over verblijfsvergunningen, dat tijdens de volgende vergaderperiode zal worden behandeld. Wij eisen tevens dat het advies van de juridische dienst wordt aangevuld, omdat zij zelf in paragraaf 50 toegeven dat ze niet voldoende bevoegd zijn om te beoordelen of alle maatregelen binnen het kader van de rechtsgrondslag vallen.</p>
      <p sl="sv">Bovendien heeft de rekenkamer van de Verenigde Staten een verslag geschreven waarin de kosten en de problemen in verband met biometrische gegevens worden belicht, dus ik plaats ook vraagtekens bij de doelmatigheid van de maatregelen als zodanig, en ik vraag mij af of de Raad dit voldoende heeft onderzocht.</p>
    </intervention>
    <intervention id="4-055" speaker_id="1892" name="Coelho" is_mep="True" mode="spoken" role="rapporteur">
      <p sl="pt">Mijnheer de Voorzitter, beste collega’s, als rapporteur geloof ik dat er geen enkel probleem is met de rechtsgrond, en dat is ook de mening van de Commissie burgerlijke vrijheden, justitie en binnenlandse zaken. Er is wel een politiek probleem, en dat bestaat er heel eenvoudig in of het Parlement wel of niet in staat is de Raad duidelijk te maken welk standpunt het inneemt met betrekking tot dit onderwerp. Wij vinden dat het Parlement de Raad vandaag moet zeggen dat we voor het verhogen van de betrouwbaarheid van paspoorten en reisdocumenten zijn, maar dat we er ook voor zijn de strenge regels op het gebied van de bescherming van persoonsgegevens te handhaven. Dat is waar het in het verslag dat door de Commissie burgerlijke vrijheden, justitie en binnenlandse zaken is aangenomen om draait, en dat is wat ik u vandaag verzoek goed te keuren.</p>
    </intervention>
    <intervention id="4-056" speaker_id="1026" name="Bourlanges" is_mep="True" mode="spoken">
      <p sl="fr">rapporteur voor advies van de Commissie burgerlijke vrijheden, justitie en binnenlandse zaken. – Mijnheer de Voorzitter, als voorzitter van de Commissie burgerlijke vrijheden, justitie en binnenlandse zaken zou ik graag even ergens op willen wijzen. Ik spreek mij dus niet uit voor of tegen, ook al ben ik het persoonlijk eens met de rapporteur. Ik wil erop wijzen dat als wij dit verslag vandaag niet aannamen, de Raad zou constateren dat het Parlement in gebreke blijft en dat hij dan eenvoudigweg zelf een besluit zou nemen. In de veronderstelling dat dit voor de vergadering van belang is, wilde ik hier graag op wijzen.</p>
    </intervention>
    <intervention id="4-058" speaker_id="28277" name="Jałowiecki" is_mep="True" mode="spoken">
      <p sl="pl">Mijnheer de Voorzitter, dames en heren, ik heb twee korte opmerkingen: de eerste op esthetische gronden, de tweede op juridische. Ik heb het over de eerste twee regels van paragraaf 11. ik zal de eerste twee regels in het Engelse origineel voorlezen en vervolgens mijn wijzigingen voorstellen. De tekst luidt als volgt: "Calls on the Commission, the Council and the Member States in the event of the satisfactory outcome of the present situation to speed up the ratification of the Action Plan for Ukraine". Nu stel ik voor dat wij in de eerste regel het woord "event" vervangen door "anticipation", en in de tweede regel het woord "ratification" door "adoption". Na de wijzigingen van deze twee regels luidt de tekst als volgt:</p>
    </intervention>
    <intervention id="4-061" speaker_id="4273" name="Malmström" is_mep="True" mode="spoken">
      <p sl="sv">Mijnheer de Voorzitter, er heerst hier enige verwarring. Het is feitelijk de liberale fractie die dit mondelinge amendement krachtens artikel 4 heeft ingediend. Ik zal het in het Engels voorlezen.</p>
    </intervention>
    <intervention id="4-064" speaker_id="4280" name="Laschet" is_mep="True" mode="spoken">
      <p sl="de">Mijnheer de Voorzitter, onze collega’s die zich op dit moment met een delegatie in Kiev bevinden hebben slechts het verzoek gedaan overweging M te schrappen. Daar staat het volgende:</p>
    </intervention>
  </section>
  <section id="creitem8" title="Stemverklaringen">
    <intervention id="4-071" speaker_id="4461" name="Queiró" is_mep="True" mode="written">
      <p sl="pt">Ik heb voor het verslag-Mulder gestemd, omdat ik geloof dat het van cruciaal belang is dat de via de Structuurfondsen toegewezen middelen zo snel mogelijk aan de lidstaten betaald worden. Gelet op de wijze waarop de begroting wordt uitgevoerd, is het maar al te duidelijk dat deze wijziging noodzakelijk en dus gerechtvaardigd is.</p>
    </intervention>
    <intervention id="4-072" speaker_id="234" name="Ribeiro" is_mep="True" mode="written">
      <p sl="pt">Dit ontwerp van gewijzigde begroting, dat het gevolg is van de begrotingsbemiddeling van 25 november, gaat ervan uit dat er via de structuurfondsen 3,7 miljard euro meer uitgekeerd zal moeten worden, waarvan 500 miljoen uit extra eigen middelen. Wij hebben daarom voor gestemd.</p>
      <p sl="pt">Deze stelling geeft ons gelijk, aangezien we een jaar geleden al hebben aangegeven dat de structuurfondsen over onvoldoende middelen beschikten om aan de betalingsverplichtingen te voldoen. We hebben toen ook gezegd dat de Raad, door – met goedvinden van het Europees Parlement – voortdurend aan te dringen op kortingen op de betalingen om zo te voldoen aan de strenge eisen van het stabiliteitspact, niet alleen de kloof tussen de toezeggingen en de betalingen zou vergroten, maar bovendien problemen bij de begrotingsuitvoering zou creëren.</p>
      <p sl="pt">De verwachting is dat de lidstaten de laatste jaren van dit financieel kader meer en meer verzoeken in dit verband zullen doen. Daarom is het van belang dat de voorwaarden worden geschapen voor de volledige tenuitvoerlegging van de Structuurfondsen, en dat is onverenigbaar met de goedkeuring die dit Parlement heeft gehecht aan het idee om de betalingen over 2005 te beperken tot 1 procent van het communautaire BNI.</p>
      <p sl="pt">We lopen nu bovendien een steeds groter risico dat toezeggingen worden geannuleerd uit hoofde van de N+2-regel. En dat is wederom een reden om te eisen dat het Stabiliteits- en Groeipact buiten werking wordt gesteld.</p>
    </intervention>
    <intervention id="4-074" speaker_id="4461" name="Queiró" is_mep="True" mode="written">
      <p sl="pt">Ik heb voor het verslag-Gauzès (A6-0039/2004) over belastingheffing op inkomsten uit spaargelden in de vorm van rentebetaling (San Marino) gestemd. De afgesloten overeenkomst maakt het mogelijk maatregelen te nemen van dezelfde strekking als die welke binnen de Europese Unie worden toegepast om inkomsten uit spaargelden in de vorm van rentebetaling in een staat die bestemd zijn voor in een andere staat woonachtige ontvangers, te belasten. Belastingheffing zou op deze manier verzekerd moeten zijn, zodat schadelijke belastingconcurrentie kan worden bestreden en de werking van de interne markt wordt verbeterd. Wij waarderen de inspanningen van de Republiek San Marino en het Vorstendom Monaco om te zorgen voor fiscale transparantie en daadwerkelijke gerechtelijke samenwerking ter bestrijding van fraude en het witwassen van geld. Intussen is het wel zo dat zowel de Republiek San Marino als het Vorstendom Monaco, die ervoor hebben gekozen om hun welvaart deels te bouwen op de ontwikkeling van de financiële dienstverlening, de spelregels moeten blijven naleven en moeten blijven meewerken aan de bestrijding van het witwassen van geld.</p>
    </intervention>
    <intervention id="4-075" speaker_id="234" name="Ribeiro" is_mep="True" mode="written">
      <p sl="pt">We zijn ons bewust van de druk die wordt uitgeoefend om de Europese Unie belastingssoevereiniteit te verlenen (dat wil zeggen: de bevoegdheid belastingen op te leggen). Dat is iets waartegen wij ons fel verzetten, aangezien die bevoegdheid een essentieel element van de soevereiniteit van een staat vormt. We zijn ons ook bewust van de gevaren van de voortschrijdende belastingharmonisatie, aangezien die bedoeld is om ons geleidelijk aan op het federale spoor te rangeren. We zouden ons echter nooit verzetten tegen een betere fiscale coördinatie gericht op het belasten van het ongestoord verkeer van kapitaal, het bestrijden van belastingontduiking en –fraude, het ontmantelen van belastingparadijzen en het verhinderen van het witwassen van geld.</p>
      <p sl="pt">Niettegenstaande enige tekortkomingen en risico’s levert deze Richtlijn betreffende spaargelden, die deel uitmaakt van het zogenaamde Monti-pakket, een bijdrage tot een systeem voor het uitwisselen van informatie tussen de belastingadministraties van de lidstaten (waarbij het bankgeheim kan worden opgeheven), opdat deze lidstaten personen die binnen hun grondgebied verblijf houden een belasting kunnen opleggen over de in andere lidstaten verkregen renten. De Raad heeft de Commissie daarom toestemming gegeven overeenkomsten af te sluiten met Zwitserland, de VS, Andorra, Liechtenstein, Monaco en San Marino over de tenuitvoerlegging van maatregelen om kapitaalvlucht te verhinderen. Wij staan achter deze overeenkomsten – niet omdat op deze wijze obstakels voor het goed functioneren van de interne markt worden weggenomen (zoals de rapporteur beweert), maar omdat coördinatie een voorwaarde is voor het kunnen belasten van kapitaal en het bestrijden van belastingparadijzen, vooral wanneer de zwaarste fiscale lasten door de werknemers worden gedragen. Wij geloven echter niet dat deze overeenkomst aan die doelstelling tegemoet zal komen.</p>
    </intervention>
    <intervention id="4-077" speaker_id="234" name="Ribeiro" is_mep="True" mode="written">
      <p sl="pt">We zijn ons bewust van de druk die wordt uitgeoefend om de Europese Unie belastingssoevereiniteit te verlenen (dat wil zeggen: de bevoegdheid belastingen op te leggen). Dat is iets waartegen wij ons fel verzetten, aangezien die bevoegdheid een essentieel element van de soevereiniteit van een staat vormt. We zijn ons ook bewust van de gevaren van de voortschrijdende belastingharmonisatie, aangezien die bedoeld is om ons geleidelijk aan op het federale spoor te rangeren. We hebben ons evenwel nooit verzet tegen een betere fiscale coördinatie gericht op het belasten van het ongestoord verkeer van kapitaal, het bestrijden van belastingontduiking en –fraude, het ontmantelen van belastingparadijzen en het verhinderen van het witwassen van geld.</p>
      <p sl="pt">Niettegenstaande enige tekortkomingen en risico’s levert deze Richtlijn betreffende spaargelden, die deel uitmaakt van het zogenaamde Monti-pakket, een bijdrage tot een systeem voor het uitwisselen van informatie tussen de belastingadministraties van de lidstaten (waarbij het bankgeheim kan worden opgeheven), opdat deze lidstaten personen die binnen hun grondgebied verblijf houden een belasting kunnen opleggen over de in andere lidstaten verkregen renten. De Raad heeft de Commissie daarom toestemming gegeven overeenkomsten af te sluiten met Zwitserland, de VS, Andorra, Liechtenstein, Monaco en San Marino over de tenuitvoerlegging van maatregelen om kapitaalvlucht te verhinderen. Wij staan achter deze overeenkomsten – niet omdat op deze wijze obstakels voor het goed functioneren van de interne markt worden weggenomen (zoals de rapporteur beweert), maar omdat coördinatie een voorwaarde is voor het kunnen belasten van kapitaal en het bestrijden van belastingparadijzen, vooral wanneer de zwaarste fiscale lasten door de werknemers worden gedragen. Wij geloven echter niet dat deze overeenkomst aan die doelstelling tegemoet zal komen.</p>
    </intervention>
    <intervention id="4-079" speaker_id="2173" name="McCarthy" is_mep="True" mode="spoken">
      <p sl="en">Mijnheer de Voorzitter, ik juich de voorstellen uit het verslag-Mastenbroek toe. Met de toename van het grensoverschrijdende verkeer en misbruik van inhoud op internet, moet de Europese Unie zich harder inzetten voor het beschermen van kinderen tegen schadelijke en aanstootgevende inhoud. Zij moet optreden tegen de explosieve groei van het aantal pedofiliesites op internet. Echter, Europa moet niet alleen meer doen met betrekking tot het rapporteren en sluiten van sites, maar ook met betrekking tot het steunen van wethandhavingsdiensten bij het opsporen en vervolgen van overtreders en het identificeren van de slachtoffers.</p>
      <p sl="en">Mijn wens is dat de EU haar steun blijft geven aan projecten voor het identificeren van slachtoffers van kindermisbruik op internet. Kinderen die misbruikt zijn en op pornografische afbeeldingen staan dragen hun schuldgevoel en hun pijn hun hele verdere leven met zich mee. Dag in dag uit worden hun foto’s via internet door pedofielen uitgewisseld. Van de 60 000 kinderen die op recente kinderpornoafbeeldingen staan zijn er slechts 250 geïdentificeerd. Met nieuwe technologieën, zoals foto-messaging en digitale camera’s is het nog gemakkelijker geworden afbeeldingen waaraan kindermisbruik ten grondslag ligt te produceren en, via het internet, uit te wisselen. Laten we hopen dat het verslag van vandaag nieuwe wegen opent waarlangs op communautair niveau actie ondernomen kan worden, zodat we dit criminele en aanstootgevende materiaal kunnen aanpakken en uitbannen, en kindermisbruik kunnen tegengaan.</p>
    </intervention>
    <intervention id="4-080" speaker_id="1892" name="Coelho" is_mep="True" mode="written">
      <p sl="pt">De nieuwe technologieën ontwikkelen zich met duizelingwekkende snelheid, en dat geldt zeker voor de mogelijkheden die internet biedt en de nieuwe online-technologieën. Daar staat tegenover dat er bij het gebruik van deze technologieën steeds nieuwe risico’s ontstaan, terwijl ook het misbruik toeneemt. Het is dus van belang dat er maatregelen worden ontwikkeld om de eindgebruiker te beschermen tegen ongewenste inhoud en een veiliger gebruik van internet en online-technologieën te bevorderen.</p>
      <p sl="pt">Daarom steun ik dit initiatief, dat gericht is op het aannemen van een communautair meerjarenprogramma ter bevordering van een veiliger gebruik van internet en online-technologieën. Het programma zal een aantal gebieden bestrijken, zoals inhoud die schadelijk kan zijn voor kinderen, door de eindgebruiker niet gewenste inhoud, en illegale inhoud, bijvoorbeeld kinderpornografie.</p>
      <p sl="pt">Het sluit aan op het actieplan voor een veiliger internet (1998-2004), dat beslist positieve resultaten heeft opgeleverd en geleid heeft tot een hele reeks uiteenlopende initiatieven gericht op het promoten van de beste manieren om de mogelijkheden van de nieuwe media op een veilige wijze te benutten.</p>
      <p sl="pt">Ook verwelkom ik het idee om in alle lidstaten nieuwe meldpunten op te zetten. Die moeten snel en efficiënt worden geïntegreerd in het bestaande Europese meldpuntennetwerk om zo te garanderen dat aangiftes met betrekking tot de meest zorgwekkende soorten illegale inhoud overal kunnen worden gemeld en dat die informatie ook kan worden uitgewisseld.</p>
    </intervention>
    <intervention id="4-081" speaker_id="4466" name="Figueiredo" is_mep="True" mode="written">
      <p sl="pt">Wij hebben voor dit verslag gestemd, omdat hierin bijzondere aandacht wordt geschonken aan een onderwerp waarover algemene overeenstemming bestaat. De bestrijding van het oneigenlijk gebruik van internet en het bevorderen van een veiliger gebruik van dit medium, zeker door kinderen, alsook de bestrijding van illegale en ongewenste inhoud – dat zijn doelstellingen waar wij achter staan, en wij vinden dat hier nog meer aandacht aan moet worden besteed.</p>
      <p sl="pt">Wij geloven daarom dat het een goed idee is om een programma op te zetten voor het financieren en coördineren van de bestrijding van illegale inhoud, met de mogelijkheid om de gebruikers informatie over inhoud te verschaffen (in plaats van diezelfde gebruiker in de gaten te houden). Positief is ook het voorstel om in de landen van de EU meldpunten op te zetten en te coördineren, en deze ook te verbinden met entiteiten in toekomstige lidstaten en derde landen. Verder moet de financiering voor particuliere ondernemingen voor het ontwikkelen van filtersoftware worden beperkt. Tot slot is het van belang dat NGO’s in sterkere mate worden betrokken bij het opzetten van mechanismen voor zelfregulering voor de dienstverleners; dat is te verkiezen boven het ontwikkelen van procedures voor juridische controle.</p>
      <p sl="pt">Door de ontwikkeling van internet zijn nieuwe technologische terreinen ontsloten en men kan nu langs alle beschikbare pagina’s navigeren, maar het is ook zo dat die ontwikkeling door commerciële belangen worden bepaald, en dat heeft ertoe geleid dat dit internet bij uitstek een medium voor de verspreiding van reclame is geworden, waaronder inbegrepen die van de pornografische industrie en illegale inhoud, en dan met name kinderporno en xenofobisch en racistisch materiaal. Het is daarom noodzakelijk maatregelen te nemen, maar dan wel zonder de fundamentele vrijheden te beknotten.</p>
    </intervention>
    <intervention id="4-082" speaker_id="1164" name="Gollnisch" is_mep="True" mode="written">
      <p sl="fr">Na het actieplan voor een veiliger internet (1998-2004) ligt ons hier een nieuw programma voor: “Safer Internet plus”. Het verschil: nog wat meer beperkingen aan de vrijheid van meningsuiting, en zogenaamde uitingen van racisme zijn nog wat meer het mikpunt. Naast illegale inhoud komt er ook een verbod op “ongewenste inhoud” en “schadelijke inhoud”. Filterprogramma’s, gedragscodes, zelfregulering, verklikking … Leve de censuur! Wij verwerpen een tekst van een dergelijke strekking, omdat wij in de eerste plaats hechten aan de vrijheid van meningsuiting en wij vrijheiddodende teksten veroordelen. De wet van de communist Jean Claude Gayssot is daar wat dat betreft de eerste van. Bovendien wijzen wij erop dat de basis van het Internet gevormd wordt door e-mail, en in tegenstelling tot bepaalde totalitaristen hechten wij aan de vrijheid van correspondentie, ook langs elektronische weg. Het zijn de barbaarse, pedofiele of gewelddadige gedragingen en hun daders die we moeten veroordelen, niet de media waarvan zij gebruik maken. Het is de samenleving, waarvan de zeden steeds verder vervallen en waarin allerhande vormen van ontaard gedrag worden gebagatelliseerd, die we moeten veranderen. Het is de toegeeflijke houding van onze regeringen ten aanzien van al deze kwalijke ontwikkelingen die we moeten bestrijden, en niet de vrijheid van gedachte en van meningsuiting via internet of andere podia. Vandaag de dag worden deze vrijheden in Frankrijk met voeten getreden, en zulks uit naam van het dogma van de politieke correctheid.</p>
    </intervention>
    <intervention id="4-083" speaker_id="1403" name="Martin, David" is_mep="True" mode="written">
      <p sl="en">Ik verwelkom dit verslag en wil beklemtonen dat het van belang is voortdurend te blijven optreden om kinderen te beschermen tegen schadelijke en onwenselijke inhoud die via het internet wordt verspreid.</p>
      <p sl="en">Ik juich toe dat in het verslag de noodzaak wordt erkend maatregelen in te voeren om het rapporteren van illegale inhoud, alsmede de beoordeling van de werking van filtertechnologieën en een vergelijkend onderzoek van deze technologieën, te bevorderen.</p>
      <p sl="en">Bovendien zou ik opnieuw willen wijzen op het belang van nauwe samenwerking tussen de Commissie en de lidstaten, daar hiermee kan worden zeker gesteld dat de tenuitvoerlegging van het programma complementair is aan verder relevant communautair beleid, met name de communautaire programma’s voor onderzoek en technologische ontwikkeling en de programma’s Daphne, eContent en Modinis.</p>
    </intervention>
    <intervention id="4-084" speaker_id="4461" name="Queiró" is_mep="True" mode="written">
      <p sl="pt">Ik heb voor het verslag-Mastenbroek (A6-0033/2004) over veiliger gebruik van internet en online-technologieën gestemd.</p>
      <p sl="pt">Het gebruik van internet en nieuwe technologieën zoals mobiele telefoons groeit nog altijd fors in de Unie. Tegelijkertijd zijn er risico's, vooral voor kinderen, is er nog altijd sprake van misbruik van technologieën en liggen er nieuwe gevaren op de loer. Er zijn dan ook maatregelen nodig om het gebruik van het internet veiliger te maken en de eindgebruiker te beschermen tegen ongewenste inhoud.</p>
      <p sl="pt">Het nieuwe programma, Safer Internet Plus, bevat een aantal goede voorstellen voor het voortzetten van de bestaande programma’s en het opzetten van nieuwe programma’s. Het accent ligt op de eindgebruiker, wat de meest realistische benadering is. Verder wordt aangedrongen op bewustmaking, en dat is het sterkste punt van dit programma. Net als de rapporteur geloven ook wij dat in het programma de nadruk gelegd moet worden op het belang van transparantie en betrokkenheid van alle belanghebbenden op alle niveaus. Van belang is ook dat er op alle vier voorgestelde fronten preventieve actie wordt ondernomen – bestrijding van illegale inhoud, optreden tegen ongewenste en schadelijke inhoud, organisatie van een Safer Internet-forum en bewustmaking van de burgers in het algemeen.</p>
    </intervention>
    <intervention id="4-086" speaker_id="23695" name="Fajmon" is_mep="True" mode="spoken">
      <p sl="cs">Mijnheer de Voorzitter, ik wil slechts een korte verklaring afleggen in verband met het verslag-Coelho: tijdens de uiteindelijke stemming wilde ik tegen stemmen, maar ik stemde voor. Dit heeft overigens geen enkele consequentie voor de uitslag. Dank u.</p>
    </intervention>
    <intervention id="4-087" speaker_id="4532" name="Cashman" is_mep="True" mode="written">
      <p sl="en">De socialistische fractie heeft het betreffende verslag gesteund toen dit op 25 oktober 2004 in de Commissie LIBE in stemming is gebracht. Volgens het verslag, zoals in stemming gebracht in de Commissie, zou de opname van een digitale foto verplicht gesteld moeten worden, terwijl de keuze voor een tweede biometrisch kenmerk (een digitale vingerafdruk) aan de lidstaten zou worden overgelaten.</p>
      <p sl="en">Het PSE-standpunt werd in de commissie aangenomen, hetgeen voorzag in de noodzakelijke gegevensbescherming en bescherming van burgerlijke vrijheden (zie de amendementen 5, 7, 8, 9, 10, 11 en 12). Bovendien steunt de socialistische fractie de beschermingen in artikel 2 en in de paragrafen 1, 2 en 3 van artikel 4 van het standpunt van de Raad van 23 november.</p>
      <p sl="en">Tijdens de bijeenkomst van de Raad Justitie/Binnenlandse Zaken eind november 2004 werd besloten dat twee biometrische gegevens verplicht gesteld zouden worden (digitale foto én vingerafdruk). De Raad gaf te kennen een definitief besluit te willen nemen over dit onderwerp tijdens de vergadering van 3 december 2004. De Raad drong erop aan dat het Europees Parlement het verslag zou aannemen tijdens zijn plenaire vergadering van 1 december.</p>
      <p sl="en">De PSE-Fractie denkt dat niemand erbij gebaat is wanneer het Europees Parlement de Raad ertoe uitdaagt dit verslag, dat onder de raadplegingsprocedure valt, opnieuw aan het Parlement voor te leggen. De PSE-Fractie verzoekt de Raad te erkennen dat het Parlement zich loyaal opstelt door het door de Raad verlangde tijdsschema voor dit verslag in acht te nemen.</p>
    </intervention>
    <intervention id="4-088" speaker_id="photo_generic" name="Cederschiöld, Fjellner, Hökmark en Ibrisagic" is_mep="True" mode="written">
      <p sl="nl">De delegatie van de Zweedse conservatieven in het Europees Parlement heeft vandaag voor het verslag-Coelho gestemd, omdat de standpunten van het Parlement over de tekst het oorspronkelijke voorstel sterk zouden hebben verbeterd als het Parlement medebeslissingsrecht had gehad.</p>
      <p sl="nl">We willen echter benadrukken dat wij sceptisch tegenover het voorstel als zodanig staan. Er zijn grote risico’s verbonden aan het verzamelen van de biometrische kenmerken van mensen. De persoonlijke integriteit wordt bedreigd door de aanleg van grote gegevensbanken, waarin de gegevensbescherming op den duur moeilijk te handhaven kan zijn, vooral als er feitelijk weinig mogelijkheden zijn om fouten te corrigeren.</p>
      <p sl="nl">Bovendien zijn er onvoldoende bewijzen dat deze maatregelen de samenleving werkelijk tegen terrorisme beschermen.</p>
    </intervention>
    <intervention id="4-089" speaker_id="4466" name="Figueiredo" is_mep="True" mode="written">
      <p sl="pt">Dit voorstel van de Europese Commissie en de Raad vloeit voort uit en is een wezenlijk onderdeel van de overdreven veiligheidsmanie die de instellingen van de EU thans kenmerkt. Wij wijzen dit voorstel dan ook af – en dat is trouwens ook het standpunt dat het Europees Parlement tijdens de vorige zittingsperiode heeft ingenomen.</p>
      <p sl="pt">Zoals alom de kritiek luidt, gaat het hier om een overdreven maatregel met een twijfelachtige rechtsgrondslag die deel uitmaakt van een supranationaal streven. De bedoeling is om hiermee de basis te leggen voor instrumenten die op EU-niveau controle moeten uitoefenen, zoals bijvoorbeeld een database met persoonsgegevens voor de gehele EU. En dat terwijl er geen wettelijk kader bestaat voor de bescherming van de burgers en er geen parlementaire controle kan worden uitgeoefend door, met name, de nationale parlementen.</p>
      <p sl="pt">Erger nog: dit is een maatregel waarmee men op een onderdanige wijze tegemoet probeert te komen aan de eisen van de VS met betrekking tot de toelating van burgers uit EU-landen, zonder dat daarbij het wederkerigheidsbeginsel wordt aangehouden.</p>
      <p sl="pt">Op initiatief van de G-5 op veiligheidsgebied (Groot-Brittannië, Duitsland, Frankrijk, Italië en Spanje) gaat de Raad zelfs verder dan in deze “eisen” verlangd wordt, en wel door de invoering van niet één, maar twee typen biometrische gegevens: foto’s en vingerafdrukken. Gelet op de argumenten ten gunste van invoering (de zogenaamde “strijd tegen het terrorisme”) is het maar sterk de vraag of dit een doeltreffende maatregel is.</p>
      <p sl="pt">Dit is de reden waarom wij tegen hebben gestemd.</p>
    </intervention>
    <intervention id="4-090" speaker_id="photo_generic" name="Lundgren en Wohlin" is_mep="True" mode="written">
      <p sl="nl">Biometrische gegevens kunnen onze identiteitsbewijzen veiliger maken doordat ze het vervalsen van passen bemoeilijken. Hoewel het geen mensenrecht is om niet te kunnen worden geïdentificeerd, moeten de rechten van de burgers toch worden beschermd met duidelijke richtlijnen voor de manier waarop de gegevens worden gebruikt, met welke doelen en door wie. De oprichting van een centrale gegevensbank op EU-niveau zou strijdig zijn met zowel het proportionaliteitsbeginsel als het doelbeginsel en zou een groter gevaar voor gegevensmisbruik met zich meebrengen, evenals het gevaar dat bestanden worden vergeleken en dat gegevens in andere verbanden worden gepresenteerd dan waarvoor ze zijn verzameld.</p>
      <p sl="nl">De Raad is de enige beslissende instantie – en moet dat ook blijven – inzake vraagstukken betreffende normen en procedures die de lidstaten moeten hanteren wanneer zij persoonscontroles uitvoeren aan de buitengrenzen van de EU. De Raad is in het kader van deze procedure echter verplicht om de standpunten van het Europees Parlement te horen, en daarom hebben we besloten onze steun te betuigen aan het standpunt dat de aspecten van de rechtszekerheid en de bescherming van het privé-leven in het verslag van de parlementaire commissie beter in acht worden genomen dan in het oorspronkelijke voorstel van de Commissie.</p>
    </intervention>
    <intervention id="4-091" speaker_id="28583" name="Pafilis" is_mep="True" mode="written">
      <p sl="nl">Maakt u over iedereen maar een politiedossier: wij zijn allemaal potentiële gevaren voor het establishment en potentiële terroristen. Dat is namelijk waar de overeenkomst van de Raad op neer komt, over de toepassing waarvan vandaag een debat heeft plaatsgevonden.</p>
      <p sl="nl">De verplichte verzameling, opslag en verspreiding van biometrische gegevens (digitale foto, vingerafdrukken en “facultatief” gebruik van de oogiris) zijn een belangrijke stap in de richting van centrale databanken voor persoonsidentificatie. Op de toegang daartoe wordt echter geen enkele controle uitgeoefend en van daaruit zal de vervolging en onderdrukking van de volksbeweging worden georganiseerd.</p>
      <p sl="nl">De manier waarop aan de concrete maatregelen wordt gewerkt - waarbij de zogenaamde adviesbevoegdheid van het Europees Parlement aan de laars wordt gelapt - toont aan dat de EU zich haastig wil aansluiten bij het Amerikaanse interne veiligheidsdogma en de nultolerantietheorie. De Europese Raden hebben besloten tot twee verplichte biometrische gegevens en één facultatief gegeven, ofschoon in het Europees Parlement nog een debat gaande was over een voorstel waarin sprake was van één verplicht en één facultatief gegeven. Daaruit blijkt hoezeer de EU de zogenaamde rechtsstaat eerbiedigt, en ze willen diezelfde rechtsstaat nota bene nog invoeren in Oekraïne ook.</p>
      <p sl="nl">Met deze maatregelen en met het reactionair pakket van het programma van Den Haag, wordt nog meer vaart gezet achter de toepassing van een wereldwijd net van politiedossiers. Daarmee wil men degenen terroriseren die zich verzetten tegen het terrorisme van het Europees en mondiaal monopolistisch kapitaal. De strijd van de arbeiders zal echter onstuitbaar blijken te zijn, en de recente intimidatie zal een boemerangeffect hebben op degenen die daartoe het briljante idee hebben opgevat.</p>
    </intervention>
    <intervention id="4-092" speaker_id="4461" name="Queiró" is_mep="True" mode="written">
      <p sl="pt">Ik heb voor het verslag-Coelho (A6-0028/2005) over paspoorten voor EU-burgers gestemd. Dit voorstel is erop gericht paspoorten veiliger te maken, en wel door het introduceren van geharmoniseerde, rechtens bindende normen voor de veiligheidskenmerken van paspoorten van EU-burgers. Bovendien wordt voorgesteld biometrische gegevens in te voeren. De invoering van zulke gegevens zal het vervalsen van paspoorten bijzonder moeilijk maken, aangezien ze garanderen dat de persoon die het paspoort overlegt inderdaad degene is aan wie het oorspronkelijk is verstrekt. Het gebruik van biometrische gegevens ligt heel gevoelig vanuit het gezichtspunt van gegevensbescherming. Er zullen de nodige waarborgen moeten worden ingebouwd, om ervoor te zorgen dat de bepalingen van de Richtlijn inzake gegevensbescherming volledig gerespecteerd worden. De persoonsgegevens dienen relevant, proportioneel en geschikt te zijn voor het doel waarvoor ze worden verzameld en vervolgens verwerkt. Wij menen evenwel dat dit verslag een verstandig evenwicht aanhoudt tussen de veiligheid die we moeten garanderen en de vrijheid waar we allemaal recht op hebben.</p>
    </intervention>
    <intervention id="4-093" speaker_id="4313" name="Roure" is_mep="True" mode="written">
      <p sl="fr">In oktober jongstleden heeft de Raad besloten verplicht te stellen dat vingerafdrukken worden opgenomen in de Europese paspoorten. Dit besluit is genomen zonder enige transparantie en zonder democratische controle van het Parlement.</p>
      <p sl="fr">Ik wil de Raad eraan herinneren dat de technologie die voor de vingerafdrukken gebruikt wordt, weinig betrouwbaar is en dat deze geen betere beveiliging van reisdocumenten oplevert. Bovendien maakt het de mobiliteit van de Europese burgers geenszins eenvoudiger. Dit besluit schiet zijn doel dan ook volledig voorbij.</p>
      <p sl="fr">Ik heb mij vandaag voor een tekst uitgesproken waarmee een foto kan worden opgenomen maar waarbij het opnemen van vingerafdrukken facultatief blijft.</p>
      <p sl="fr">Met mijn stem geef ik een duidelijk signaal af aan de lidstaten met het oog op de komende Raad. Ik waarschuw de Raad ertegen om deze maatregelen een eerste stap te laten vormen in de richting van het aanleggen van een gecentraliseerde databank van biometrische gegevens.</p>
      <p sl="fr">Als het gaat om dit zo gevoelige terrein dat raakt aan het dagelijks leven van de Europese burgers, wil ik erop wijzen dat de transparantie en het democratisch proces de regel moeten blijven. Alleen indien het Europees Parlement in alle stadia van de besluitvorming betrokken wordt kunnen de rechten van de burgers beter worden beschermd. De Raad dient zijn beloften na te komen door zo snel mogelijk tot de medebeslissing over te gaan op dit terrein.</p>
    </intervention>
    <intervention id="4-095" speaker_id="2229" name="Posselt" is_mep="True" mode="spoken">
      <p sl="de">Mijnheer de Voorzitter, naar aanleiding van de resolutie werd er gediscussieerd over het woord “euro-atlantisch”. Ik ben blij dat er zowel sprake is van Europese als van Atlantische solidariteit met Oekraïne, aangezien we deze crisis zonder samenwerking met de Verenigde Staten niet kunnen oplossen en de democratiseringsbeweging niet effectief kunnen ondersteunen.</p>
      <p sl="de">Toch wil ik hier duidelijk zeggen dat Oekraïne geen Europees-Atlantisch land is, maar een Europees land, en wel een puur Europees land. Daarom wil ik duidelijk verklaren dat wij Oekraïne – in tegenstelling tot Turkije, waaraan men als niet-Europees land abusievelijk de status van kandidaat-lidstaat heeft toegekend – een duidelijk vooruitzicht op toetreding tot de Europese Unie moeten bieden. Dit land verdient namelijk onze volledige solidariteit. Het is een Europees land dat absoluut een solide vooruitzicht op toetreding tot de EU moet krijgen, zodra het aan de criteria voldoet, zodra de Europese Unie in de positie verkeert zich intensiever met haar beleid ten aanzien van Oekraïne bezig te houden, en zodra haar structuren weer geconsolideerd zijn.</p>
    </intervention>
    <intervention id="4-096" speaker_id="4461" name="Queiró" is_mep="True" mode="spoken">
      <p sl="pt">Mijnheer de Voorzitter, wanneer de democratie en de vrijheid op het spel staan, is men ofwel voor ofwel tegen. Daarom is het nu zo belangrijk dat we ons allemaal duidelijk uitspreken voor democratie en vrijheid en eisen dat men in Oekraïne vrije verkiezingen kan houden.</p>
      <p sl="pt">Wat ons beweegt is niet de overwinning van één der kandidaten. Het is de hoop van de bevolking van de Oekraïne die ons verplicht – laat ons niet vergeten dat Oekraïne een buurland van Europa is en dat er honderdduizenden mensen uit dit land in de Unie wonen, waaronder velen in Portugal. Wie deze verkiezingen nauwlettend gevolgd heeft mag het vertrouwen dat de mensen uit Oekraïne hebben gesteld in een Unie die eerst en vooral vrij en democratisch is niet beschamen.</p>
      <p sl="pt">Dit is echter ook het moment om te zeggen dat wij het helemaal eens zijn met de voorbeeldige bijdrage die het Europees Parlement heeft geleverd aan de democratie in Oekraïne. Wat hier op het spel staat rechtvaardigt onze inzet alleszins. Het is nu ook tijd om te erkennen – zoals hier al eerder is opgemerkt – dat onze prioriteiten in bijna alle situaties op de belangrijkste punten overeenstemmen met die van onze transatlantische bondgenoten.</p>
      <p sl="pt">Tot slot wil ik graag aangeven dat de volharding van de meerderheid van de bevolking van Oekraïne een voorbeeld voor ons allen is, een voorbeeld dat ons allen verplicht om ons elke dag weer in te zetten voor de bevordering van de universele waarden van democratie, vrijheid en rechtsstaat.</p>
    </intervention>
    <intervention id="4-097" speaker_id="4466" name="Figueiredo" is_mep="True" mode="written">
      <p sl="pt">Het in dit Parlement gevoerde debat over de zorgwekkende situatie in Oekraïne is niet altijd geheel correct verlopen, en dat heeft een bepaalde weerslag gekregen in de aangenomen gezamenlijke resolutie, waar wij ons van distantiëren.</p>
      <p sl="pt">Wij geloven dat het van fundamenteel belang is dat er iets ondernomen wordt voor stabiliteit in Oekraïne. Wij spreken ons daarom uit voor een vreedzame oplossing van het conflict, zonder buitenlandse inmenging. Het is intussen bekend dat er in dit gehele proces reeds teveel buitenlandse inmenging heeft plaatsgevonden.</p>
      <p sl="pt">We weten dat de strijd in Oekraïne het gevolg is van een intern conflict tussen al degenen die hebben meegewerkt aan de instorting van de Sovjet-Unie en de invoering van het kapitalisme. Deze mensen krijgen nu te maken met buitenlandse druk – vooral van de zijde van de VS – om de invloed van de NAVO uit te breiden.</p>
      <p sl="pt">Wij geloven derhalve dat het niet juist is partij te kiezen voor deze of gene zijde in het conflict. Het volk van Oekraïne moet zelf zijn weg kunnen kiezen.</p>
    </intervention>
    <intervention id="4-098" speaker_id="1413" name="Ford" is_mep="True" mode="written">
      <p sl="en">Dit jaar heb ik leiding gegeven aan de EU-verkiezingswaarnemingsmissie naar Indonesië, en als zodanig heb ik groot ontzag voor het werk van mijn collega’s in Oekraïne. Ik twijfel er dan ook niet aan dat het eerlijk verloop van deze verkiezingen geweld is aangedaan en dat de uitslag daarom niet kan worden aanvaard. Er zijn ook vraagtekens te plaatsen bij de rol van de verkiezingscommissie, daar deze ofwel medeplichtig waren aan fraude ofwel te slecht georganiseerd waren om fraude te ontdekken. De omstandigheden nopen tot nieuwe verkiezingen en een verkiezingscommissie die noch corrupt noch incompetent is. Mijn stemgedrag zal dienovereenkomstig zijn.</p>
    </intervention>
    <intervention id="4-099" speaker_id="photo_generic" name="Lundgren en Wohlin" is_mep="True" mode="written">
      <p sl="nl">Wij steunen een vrij en democratisch Oekraïne en dus steunen wij ook de hoofdargumenten in de resolutie. Oekraïne is een potentiële lidstaat van de EU en moet daarom verzekerd zijn van een democratische ontwikkeling. Wij zijn er echter absoluut tegen dat de EU een groeiende rol krijgt op het gebied van het buitenlands en veiligheidsbeleid. De OVSE moet als enige pan-Europese veiligheidsorganisatie en als bewaker van de verkiezingen in Oekraïne de hoofdverantwoordelijkheid dragen voor bemiddeling in het conflict tussen de regering en de oppositie. De EU moet daarom binnen het kader van de OVSE werkzaam zijn.</p>
    </intervention>
    <intervention id="4-100" speaker_id="28583" name="Pafilis" is_mep="True" mode="written">
      <p sl="nl">De schijnheilige en hoogdravende opmerkingen over “legaliteit”, “compromis” en “democratische procedure”, die enkele Europese afgevaardigden, de Commissie en de Raad in het Europees Parlement hebben gemaakt, kunnen niet het feit verhullen dat op brutale en schandalige wijze is ingegrepen in de binnenlandse aangelegenheden van Oekraïne en elk begrip van nationale onafhankelijkheid met voeten is getreden.</p>
      <p sl="nl">Na de verkiezingscampagne en de van buitenaf gestuurde golf van reclameboodschappen en massamarketing is er een fase aangebroken waarin de EU, de VS en Rusland zonder blikken of blozen interveniëren om de belangen van de imperialistische krachten op het grote schaakbord van de geopolitieke herschikkingen te behartigen en om de controle over het gebied van de Kaspische Zee, de Kaukasus en de Zwarte Zee te verkrijgen.</p>
      <p sl="nl">De daar woedende crisis is niet op gang gebracht om de problemen van het Oekraïnse volk op te lossen en zijn verlangen naar een sociaal georiënteerde staat en billijke samenleving in vervulling te doen gaan. Geen van de twee machtskandidaten is van plan om zich daarvoor in te zetten. Ze hebben beiden namelijk gecollaboreerd met de Oekraïnse oligarchie en hebben een hoofdrol gespeeld in het tegen het volk en tegen de werknemers gerichte beleid van de afgelopen jaren.</p>
      <p sl="nl">De belangen van de overheersende klassen in de EU en de VS botsen nu frontaal op die van de nieuwe heersende klasse in Rusland, en ze botsen met zoveel geweld op elkaar dat er zich wel eens onverwachte ontwikkelingen zouden kunnen voordoen in het land en heel het gebied. Het Oekraïnse volk moet zich tegen dit perspectief verzetten en voorkomen dat het tussen Scylla en Charibdis terechtkomt.</p>
    </intervention>
    <intervention id="4-102" speaker_id="4466" name="Figueiredo" is_mep="True" mode="written">
      <p sl="pt">Wij betreuren het dat de vier amendementen die onze fractie heeft ingediend met betrekking tot de resolutie over de Financiële Vooruitzichten zijn verworpen.</p>
      <p sl="pt">In de resolutie wordt geen veroordeling uitgesproken van de strategie van de landen die de zogenaamde “Brief van de Zes” hebben ondertekend. De Raad schijnt deze strategie ook te volgen. Ze is erop gericht de marges voor het debat over de Financiële Vooruitzichten te beperken door voor te stellen dat de begroting van de Europese Unie wordt vastgesteld op 1 procent van het communautair BNI. De financiering van de economische en sociale cohesie binnen de uitgebreide Unie en het beleid dat die cohesie moet bewerkstelligen worden daarmee naar de achtergrond verschoven. Bovendien blijft de vraag hoe lang deze Financiële Vooruitzichten moeten gelden onbeantwoord, en dat heeft te maken met de doelstellingen van de zogenaamde Europese Grondwet, die voor vijf jaar zijn vastgelegd. Wij geloven dat een periode van zeven jaar (2007 – 2013) geschikter is met het oog op de programmering van het structuurbeleid. Tot slot is het zo dat de resolutie een niet gerechtvaardigd verband legt tussen de discussie over eigen middelen (de inkomsten) en de financiële vooruitzichten (de uitgaven), hetgeen tot gevolg heeft dat de correctiemechanismen van de belangrijkste nettobetalers als onderhandelingsmiddel kan worden gebruikt.</p>
      <p sl="pt">Wij hebben ons daarom van stemming onthouden.</p>
    </intervention>
    <intervention id="4-103" speaker_id="photo_generic" name="Lundgren en Wohlin" is_mep="True" mode="written">
      <p sl="nl">De Zweedse partij Junilistan heeft besloten tegen de resolutie te stemmen, omdat wij ons onder geen enkele omstandigheid willen inspannen voor “de prioriteiten van het Parlement”. Alle debatten, en vooral de onderhandelingen voorafgaand aan de begroting voor het jaar 2005, hebben duidelijk laten zien dat een ruime meerderheid van het Parlement graag een sterke uitbreiding van de uitgaven van de EU zou zien en dus ook sterk verhoogde lidmaatschapsbijdragen voor Zweden. Daarentegen steunen wij de regering van Zweden en de vijf andere landen die in een gemeenschappelijk schrijven hebben uiteengezet dat de begroting van de EU, zowel wat betalingen als verplichtingen betreft, niet hoger mag zijn dan 1 procent van het gezamenlijk BNP van de EU. Het Parlement moet ook vrij zijn om alle uitgaven te heroverwegen, inclusief de landbouwsubsidies, om de steun aan de tien nieuwe lidstaten een hogere prioriteit te kunnen geven. Junilistan meent dat een strikt uitgavenkader en een flexibiliteitsinstrument in het kader van een 1-procentsbegroting veel creativiteit zouden losmaken en tot nieuwe besparingen zouden stimuleren.</p>
    </intervention>
    <intervention id="4-104" speaker_id="966" name="Martinez" is_mep="True" mode="written">
      <p sl="fr">In overeenstemming met de "pakketten-Delors" en het "pakket-Santer" stellen wij nu de begrotingsplafonds van 2007 tot 2013 vast. Er zijn twee problemen bij de uitgaven en bij de inkomsten. Aan de uitgavenkant wil het Parlement deze natuurlijk verhogen en wil de Raad ze aan een maximum binden van 1 tot 1,2 procent van het BBP, want aan de budgettaire soberheid die de naties wordt opgelegd moet ook Brussel worden onderworpen. De onenigheid tussen de spilzieke afgevaardigden en de spaarzame Raad maakt echter plaats voor een samenzweerderige stilte wanneer het gaat om de jaarlijkse kosten van 30 miljard euro die de toetreding van Turkije met zich mee zal brengen. Dit zal misschien in 2011 gebeuren, oftewel tijdens de huidige financiële planning. En daarvoor zijn dus generlei voorzieningen opgenomen. Dat wil zeggen dat de begrotingsvooruitzichten van meet af aan met 30 procent te laag zijn ingeschat.</p>
      <p sl="fr">Aan de kant van de inkomsten werpt zich uiteraard de vraag op van de eigen middelen, met de "Britse cheque", de onrechtvaardige verdeling van de "fiscale" lasten tussen de staten die betalen, zoals Frankrijk en Duitsland, en de staten die ontvangen, zoals Griekenland, Ierland en de tien Oost-Europese landen, die hun tot bedrijfsverplaatsingen naar het Oosten leidende fiscale dumping laten betalen door de belastingslaven in het Westen.</p>
      <p sl="fr">Maar ook hier is er sprake van stilzwijgen wanneer het gaat om de Europese belasting, die onverbiddelijk in aantocht is.</p>
    </intervention>
    <intervention id="4-105" speaker_id="4461" name="Queiró" is_mep="True" mode="written">
      <p sl="pt">Als afgevaardigde van het Europees Parlement en zeker als Portugees vind ik dat er in de algemene financiële strategie van de EU altijd maatregelen moeten worden opgenomen ter bevordering van de integratie en de cohesie binnen de EU, en dat is waar in dit verslag op wordt aangedrongen.</p>
      <p sl="pt">Solidariteit is één van de grondbeginselen waarop onze gemeenschap is gefundeerd. Het is een absoluut beginsel dat niet als onderdeel van een vergelijking mag worden gezien die kan variëren al naar gelang de fluctuaties van het Europees gemiddelde – zeker niet nu dat gemiddelde als gevolg van de uitbreiding omlaag is gegaan. We moeten met onze doelstellingen altijd ambitieus zijn en proberen een Europa te creëren dat gekenmerkt wordt door cohesie en solidariteit op het gebied van ontwikkeling en welvaart.</p>
    </intervention>
    <intervention id="4-106" speaker_id="28584" name="Toussas" is_mep="True" mode="written">
      <p sl="nl">Het vraagstuk van de toekomstige financiering van de Gemeenschap kan niet enkel gezien worden als interinstitutionele kwestie tussen het Europees Parlement en de Raad, ofschoon dit feit op zich al genoeg zegt over de houding van de plutocratie, die kennelijk alle representatieve organen buiten spel wil zetten.</p>
      <p sl="nl">Het belangrijkste is de beleidsoriëntatie bij het gebruik van de middelen van de EU, en de vraag in hoeverre daarmee de belangen van de arbeidersklasse worden gediend.</p>
      <p sl="nl">Het staat inmiddels buiten kijf dat de communautaire middelen en kredieten leiden tot een herverdeling van de welvaart. Het geld wordt de arbeiders afgenomen en het grootkapitaal geschonken; het wordt de armen en de minst ontwikkelde gebieden afgenomen en aan de plutocratie en de meest ontwikkelde gebieden van de EU gegeven.</p>
      <p sl="nl">De ongelijkheden worden niet kleiner maar steeds groter. De toekomst van de arbeiders wordt steeds onzekerder en hun uitbuiting door de multinationals neemt toe. De begrotingen van de EU weerspiegelen het economisch beleid, het imperialistisch karakter van de EU en haar reactionaire, volksvijandige oriëntaties.</p>
      <p sl="nl">Het beloofde fondsenpakket blijkt geen goud maar as te zijn voor de arbeiders, en manna voor het kapitaal.</p>
      <p sl="nl">Het huidige conflict is een uiting van de innerlijke verscheuring van het kapitaal en niet van de belangen van de arbeiders. De arbeiders willen dat aan hun actuele behoeften tegemoet wordt gekomen. Zij willen met hun strijd een verandering teweeg brengen in de politieke oriëntaties en ervoor zorgen dat de meerderheid van de volkeren daar baat bij hebben.</p>
    </intervention>
    <intervention id="4-108" speaker_id="28427" name="Battilocchio" is_mep="True" mode="written">
      <p sl="it">De Europese Unie is de grootste donateur ter wereld. De noodhulp op mondiaal niveau voor aids is verdrievoudigd in de laatste drie jaar. Toch zijn de gegevens uit het laatste rapport van de WHO schrikbarend en de armoede groeit.</p>
      <p sl="it">Een grotere financiële bijdrage is wenselijk, maar niet afdoende. Hetgeen besproken dient te worden, is voornamelijk de kwaliteit en de effectiviteit van de hulp. De Commissie zou haar prioriteiten voor de toekomst duidelijk moeten vastleggen, zodat de middelen die bestemd zijn voor ontwikkeling niet worden aangewend voor andere beleidsdoeleinden, zoals veiligheid of conflictoplossing.</p>
      <p sl="it">Er is behoefte aan medicijnen, preventie en informatie; steun aan hen die rechtstreeks te maken hebben met de ziekte: kinderen die geen ouders hebben om ze op te voeden, ouderen die geen kinderen hebben om ze te onderhouden; onderzoek dat uitgaat van het algemeen belang, niet alleen van het commercieel belang; en maatregelen tegen iedere vorm van vooroordeel en tegen het soort moraal dat preventie in de weg staat.</p>
      <p sl="it">Aids is geen ver-van-ons-bed-show. In het jaar 2004 heeft er een schrikbarende stijging plaatsgevonden in het aantal gevallen in Rusland en de Oekraïne, onze nieuwe buurlanden. De sociale malaise, veroorzaakt door de afname van de actieve bevolking, werkt armoede, spanningen en conflicten in de hand. Het is dus ook in ons belang, en uit naam van de stabiliteit waar onze Unie voor staat, dat deze strijd wordt gestreden.</p>
    </intervention>
    <intervention id="4-109" speaker_id="4466" name="Figueiredo" is_mep="True" mode="written">
      <p sl="pt">Wij zijn heel tevreden met het feit dat deze resolutie aangenomen is, temeer omdat de voltallige vergadering vrijwel alle amendementen die wij hebben ingediend om de gemeenschappelijke resolutie te verbeteren heeft aangenomen. Het gaat om de volgende amendementen:</p>
      <p sl="pt">dringt er bij de Commissie en de lidstaten op aan het Wereldfonds voor de bestrijding van aids, tuberculose en malaria op duurzame basis te voorzien van een bijdrage van ten minste 1 miljard euro;</p>
      <p sl="pt">verzoekt de Europese farmaceutische industrie een belangrijk deel van haar middelen te wijden aan anti-infectie preparaten en andere essentiële medicijnen. vraagt Sanofi-Aventis, het grootste Europese farmaceutische concern, zich met research naar deze ziekte bezig te houden in plaats van het researchteam met bijzondere kennis op dit gebied te ontbinden.</p>
      <p sl="pt">vraagt de Commissie met klem een voorstel uit te werken voor een betere waarborging van het algemeen belang bij het oriënteren van de research, de ontwikkeling en de productie van medicijnen, teneinde op deze wijze de medische kosten van de openbare gezondheidsdiensten terug te brengen en het recht op universele toegankelijkheid van medische behandeling en essentiële medicijnen te waarborgen;</p>
      <p sl="pt">dringt bij de Commissie erop aan zich zowel op WHO-niveau als in haar bilaterale betrekkingen ertegen te verzetten, dat de Verenigde Staten in zijn bilaterale overeenkomsten met ontwikkelingslanden bepalingen opneemt waardoor die landen geen gebruik meer kunnen maken van het recht generieke medicijnen in te voeren die nodig zijn voor de gezondheid van hun bevolking.</p>
    </intervention>
    <intervention id="4-110" speaker_id="photo_generic" name="Lundgren en Wohlin" is_mep="True" mode="written">
      <p sl="nl">De wereldwijde strijd tegen hiv/aids is een zeer belangrijk vraagstuk, dat een omvangrijke internationale betrokkenheid vereist. Wij zijn echter van mening dat het hiv/aids-vraagstuk niet in het kader van de EU-samenwerking moet worden aangepakt. Wij vinden dat de strijd tegen hiv/aids door de afzonderlijke lidstaten van de Unie moet worden gevoerd, en binnen het kader van de Wereldgezondheidsorganisatie, de WHO.</p>
      <p sl="nl">De Zweedse partij Junilistan streeft naar beperkte samenwerking binnen de EU. Wij zijn ertegen dat de Unie invloed en bevoegdheden heeft inzake vraagstukken die reeds door andere internationale organisaties worden aangepakt.</p>
    </intervention>
    <intervention id="4-111" speaker_id="4461" name="Queiró" is_mep="True" mode="written">
      <p sl="pt">De onstuitbare verspreiding van hiv/aids baart ons allen ernstige zorgen. De inspanningen op dit gebied worden nu al een aantal jaar bemoeilijkt door de voortdurend veranderende situatie. De ziekte treft steeds weer andere delen van de bevolking. Dat geldt voor Europa, maar ook, en in nog sterkere mate, voor de rest van de wereld, en dan vooral Afrika, waar aids een verschrikkelijke tol eist.</p>
      <p sl="pt">Deze situatie vereist een nimmer aflatende inspanning om verdere verspreiding tegen te gaan. We moeten investeren in het onderzoek naar en de ontwikkeling van doeltreffender therapeutische en preventieve medicijnen. Deze inspanning zal door de rijkste landen moeten worden gedaan – onze landen.</p>
    </intervention>
    <intervention id="4-112" speaker_id="28584" name="Toussas" is_mep="True" mode="written">
      <p sl="nl">Voor het einde van dit debat over aids zullen duizenden mensen aan de ziekte gestorven zijn, ofschoon ze hadden kunnen leven als de grote farmaceutische bedrijven de productie en import van antivirale geneesmiddelen niet had tegengehouden om een breuk te kunnen voorkomen in hun monopolie en om de winsten hoog te kunnen houden. De "gekopieerde" geneesmiddelen kunnen verlichting brengen, zoals blijkt uit het voorbeeld van Brazilië, dat deze geneesmiddelen zelf produceert en de prijs daarvan met 79 procent heeft verminderd. Daardoor kon het sterftecijfer ten gevolge van aids met 50 procent worden verminderd.</p>
      <p sl="nl">De cijfers zijn onthutsend: in Afrika kan slechts één op de honderd mensen de kosten van farmaceutische behandeling betalen. In Zambia is één op de drie zwangere vrouwen besmet met aids. Dagelijks sterven 8200 mensen aan de ziekte.</p>
      <p sl="nl">Dat is het kapitalisme: wreed en barbaars. Het doodt niet alleen met wapens maar ook door mensen de meest fundamentele mensenrechten te ontzeggen, zoals de toegang tot geneeskundige zorg en behandeling. Dat zijn rechten die alleen op papier staan. In de praktijk zijn gezondheid en geneesmiddelen handelswaar geworden, waar de multinationals rijk van worden.</p>
      <p sl="nl">Dat is het beleid van de EU en van de regeringen van de lidstaten. Zij behartigen de belangen van de monopolies.</p>
      <p sl="nl">De Europese afgevaardigden van de Communistische Partij van Griekenland strijden voor een uitsluitend door de overheid bestuurd, gratis gezondheidsstelsel en voor door de staat geproduceerde geneesmiddelen. Alleen op die manier zal gezondheid daadwerkelijk een recht voor iedereen worden.</p>
    </intervention>
  </section>
  <section id="creitem9" title="Rectificaties stemgedrag: zie notulen"/>
  <section id="creitem10" title="Indieningstermijn ontwerpresoluties: zie notulen"/>
  <section id="creitem11" title="Bekendmaking gemeenschappelijke standpunten van de Raad: zie notulen"/>
  <section id="creitem12" title="Samenstelling commissies: zie notulen"/>
  <section id="creitem13" title="Rooster van de volgende vergaderingen: zie notulen"/>
  <section id="creitem14" title="Verzending van de tijdens deze vergadering aangenomen teksten: zie notulen"/>
  <section id="creitem15" title="Onderbreking van de zitting">
    <intervention id="4-120" speaker_id="4308" name="De Voorzitter" is_mep="True" mode="spoken">
      <p sl="nl">Het Parlement is aan het einde gekomen van zijn agenda.</p>
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 11.50 uur gesloten)"/>
    </intervention>
  </section>
</text>
