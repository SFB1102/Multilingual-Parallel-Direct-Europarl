<?xml version='1.0' encoding='utf-8'?>
<text id="20080424.NL" lang="nl" date="2008-04-24" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Jaarlijkse beleidsstrategie 2009 (ingediende ontwerpresoluties): zie notulen"/>
  <section id="creitem4" title="4. Schipbreuk van de cargo New Flame en de gevolgen daarvan in de baai van Algeciras (ingediende ontwerpresoluties): zie notulen"/>
  <section id="creitem5" title="5. Groenboek over marktconforme instrumenten voor milieu- en gerelateerde beleidsdoelstellingen (debat)">
    <intervention id="4-009" speaker_id="1838" name="De Voorzitter" is_mep="True" mode="spoken">
      <p sl="nl">Aan de orde is het verslag van Anne Ferreira, namens de Commissie milieubeheer, volksgezondheid en voedselveiligheid, inzake het Groenboek over marktconforme instrumenten voor milieu- en gerelateerde beleidsdoelstellingen 2007/2203(INI)) (A6-0040/2008).</p>
    </intervention>
    <intervention id="4-010" speaker_id="5735" name="Anne Ferreira" is_mep="True" mode="spoken" role="rapporteur">
      <p sl="fr">Mijnheer de Voorzitter, commissaris, dames en heren, allereerst wil ik mijn bijzondere dank uitspreken aan de schaduwrapporteurs en de rapporteurs voor advies voor hun waardevolle ondersteuning.</p>
      <p sl="fr">Vandaag kunnen we tevreden zijn over het evenwichtige verslag dat de Commissie milieubeheer, volksgezondheid en voedselveiligheid heeft goedgekeurd. Dit is het resultaat van gezamenlijke inspanningen. De Europese Unie zet zich onbetwistbaar in voor het milieu, zowel binnen de Unie als op internationaal niveau.</p>
      <p sl="fr">Nu een aantal doelstellingen is opgesteld om aan de dringende behoeften op het gebied van het milieu tegemoet te komen, moet de Europese Unie aangeven langs welke wegen deze bereikbaar zijn. Hiertoe heeft de Unie de afgelopen jaren wetgeving aangenomen die binnen de Unie van toepassing is en die regelmatig wordt herzien. Ze investeert in onderzoek, bevordert de bewustwording bij de burgers en stimuleert goede praktijken van de lidstaten.</p>
      <p sl="fr">Nu doen we voorstellen om naar een andere mogelijkheid te kijken, die van op marktwerking gebaseerde instrumenten. Het verslag is gebaseerd op het Groenboek van de Commissie, dat een aantal voorstellen en ideeën bevat die ik toejuich. Ten eerste probeert het verslag verbeteringen aan te brengen in een tekst die zich naar mijn mening een beetje te veel concentreert op klimaatverandering. Dat is zeker een essentieel onderwerp, maar we mogen niet het totaalbeeld uit het oog verliezen, te weten alle gebieden van menselijke activiteit waarvan de gevolgen voor het milieu ook zeer belangrijk zijn.</p>
      <p sl="fr">Verder beschik ik helaas niet over enige informatie uit de raadplegingsprocedure die ons mogelijk bij ons werk had kunnen helpen. In het Groenboek stelt de Commissie voor om de milieudoelen tegen lagere en redelijke kosten te realiseren. Dat zou mogelijk moeten zijn met de economische instrumenten die bovendien een flexibele manier vormen om de gestelde doelen te bereiken.</p>
      <p sl="fr">Ten slotte stelt het verslag voor dat de Commissie een actieplan of iets vergelijkbaars opstelt om te komen tot een marktconform instrument voor het milieu. Ik heb een vraag aan de Commissie: kan de Commissie mij vertellen in welk stadium de discussies verkeren en of de resultaten van de raadplegingsprocedure die op dit moment beschikbaar zijn, leiden tot aanvulling of wijziging van de voorstellen in het Groenboek? Voor mij is dat een zeer belangrijke kwestie.</p>
      <p sl="fr">Voor wat betreft de invoering van de marktconforme instrumenten moeten we ons laten leiden door bepaalde principes. We moeten natuurlijk het principe “de vervuiler betaalt” toepassen, zorgen dat de marktconforme instrumenten elkaar en andere instrumenten aanvullen, en dat ze consistent en geschikt voor de te bestrijken gebieden. Dat is het doel. Met andere woorden, we moeten niet rechtlijnig te werk gaan, maar heel veel vindingrijkheid laten zien.</p>
      <p sl="fr">Wat de specifieke instrumenten betreft, die ik hier vanwege de tijd niet kan bespreken, moet ik benadrukken dat het Parlement sceptisch staat tegenover het voorstel inzake biodiversiteit om de eenvoudige reden dat het ons moeilijk, zo niet onmogelijk lijkt om een concreet tegenwicht te bieden aan een min of meer zeldzaam ecosysteem in een ander land.</p>
      <p sl="fr">Aangezien het gaat om internalisering van de kosten, dat is een beginsel waarop we ons baseren en waarvoor we maatregelen moeten treffen. Op dit moment wordt erg weinig rekening gehouden met de milieukosten van menselijke activiteiten, in het bijzonder de industriële en economische activiteiten, met andere woorden, om een meer technische term te gebruiken, de externe kosten. De vervoerssector is hier een goed voorbeeld van.</p>
      <p sl="fr">Ik heb er nota van genomen dat de Commissie vorig jaar juni voornemens was een voorstel te doen voor revisie van de richtlijn over het “Eurovignet”, in het bijzonder door de belasting op het wegtransport te differentiëren. Met het beginsel van differentiatie dient steeds meer rekening te worden gehouden bij de uitwerking van marktconforme instrumenten voor het milieu. De Commissie stelt een soortgelijk systeem voor ten aanzien van energiebelasting die uit twee componenten zou moeten bestaan, een energiecomponent en een milieucomponent.</p>
      <p sl="fr">Als de herziening van de richtlijn haar doel bereikt, moet ze er ook voor zorgen dat de concurrentiepositie met andere vervoersmiddelen wordt hersteld en dat gebruik wordt gemaakt van technieken die tot minder CO2 -uitstoot leiden.</p>
      <p sl="fr">Ten slotte is er een punt waarvoor ik graag bijzondere aandacht vraag: het concurrentievermogen van de Europese economie. Natuurlijk zijn we het daar over eens, maar laten we voorzichtig zijn. De kwestie die hier rijst is of inactiviteit niet alleen sociale, economische en ecologische kosten met zich meebrengt, maar ook een politieke prijs heeft.</p>
    </intervention>
    <intervention id="4-011" speaker_id="photo_generic" name="Androula Vassiliou" is_mep="True" mode="spoken">
      <p sl="en">lid van de Commissie. − Mijnheer de Voorzitter, ik bedank het Parlement en in het bijzonder zijn rapporteurs voor de zeer constructieve reactie op het Groenboek van de Commissie over marktconforme instrumenten.</p>
      <p sl="en">Dit Groenboek werd vorig jaar samen met commissaris Dimas gepresenteerd met het doel in de Gemeenschap een brede openbare discussie te lanceren over de ontwikkeling van het gebruik van marktconforme instrumenten voor beleidsdoelstellingen op het gebied van milieu en energie. Het Groenboek begint met het breed gedragen standpunt dat niet alleen marktconforme instrumenten, zoals belastingen, heffingen en systemen van verhandelbare vergunningen, maar ook gerichte subsidieverlening mogelijkheden bieden om bepaalde beleidsdoelstellingen op flexibele en kosteneffectieve wijze te realiseren.</p>
      <p sl="en">Ik ben blij dat het Parlement deze aanpak steunt. Evenzeer ben ik blij om te zien dat het Parlement het standpunt deelt dat marktconforme instrumenten niet afzonderlijk beschouwd en gebruikt kunnen worden, maar in combinatie met regelgevingsinstrumenten moeten worden gebruikt.</p>
      <p sl="en">Het verslag van het Parlement is een heel zinvolle en een buitengewoon veelomvattende bijdrage aan de discussie over het gebruik van marktconforme instrumenten, zowel op het niveau van de Gemeenschap als op nationaal niveau. De reikwijdte is zelfs breder en bestrijkt vraagstukken als de vergroening van het bruto binnenlands product en de herziening van het EU-emissiehandelssysteem. Hoewel deze vraagstukken verband houden met het onderwerp van het Groenboek en op zichzelf hoogst belangrijk zijn, werden ze buiten in het Groenboek gelaten, aangezien zij parallel in andere documenten van de Commissie uitvoerig zijn uitgewerkt.</p>
      <p sl="en">De Commissie zal rekening houden met de talrijke commentaren en verzoeken van het Parlement in de context van haar werk bij de verschillende vraagstukken die in het Groenboek worden genoemd en bij verdere specifieke initiatieven.</p>
      <p sl="en">Met betrekking tot de op handen zijnde acties voor dit jaar kan ik u mededelen dat de Commissie voornemens is de energiebelastingrichtlijn komende herfst te herzien met het oogmerk een effectievere bijdrage te leveren aan het behalen van de EU-doelen inzake energie en klimaatverandering.</p>
      <p sl="en">Overeenkomstig het verzoek van het Parlement zal daarbij het komen tot een betere complementariteit met het EU-emissiehandelssysteem tot de belangrijkste aspecten behoren. Naar mijn mening is het heel belangrijk om een optimale synergie tussen het herziene EU-emissiehandelssysteem en de energiebelasting tot stand te brengen op een manier die ertoe leidt dat de EU haar doelen inzake klimaatverandering en energie tegen de minste kosten kan bereiken.</p>
      <p sl="en">Ons doel is het voorstel tijdig aan het Parlement te presenteren om een standpunt voor het einde van zijn huidige mandaat te verkrijgen. Er zijn gebieden waarop effectieve maatregelen alleen door regelgeving op EU-niveau kunnen worden genomen. Dit betreft bijvoorbeeld de belasting op energiegebruik – waarover ik zojuist sprak – en het EU-emissiehandelssysteem voor de uitstoot van broeikasgassen.</p>
      <p sl="en">Er zijn echter andere gebieden waarop lidstaten zelf effectieve maatregelen kunnen nemen en waar zij kunnen samenwerken en kunnen profiteren van de ervaringen opgedaan in andere lidstaten. Hiertoe stelt het Groenboek voor om een forum in het leven te roepen inzake marktconforme instrumenten waardoor kennis over de sectorgrenzen heen en met alle lidstaten kan worden gedeeld.</p>
      <p sl="en">Tot besluit wil ik het Parlement bedanken voor zijn constructieve bijdrage aan het debat over het verdere gebruik van marktconforme instrumenten, die goed van pas komt bij alle beleidsmakers, hier in Straatsburg, in Brussel of in de nationale hoofdsteden.</p>
    </intervention>
    <intervention id="4-012" speaker_id="729" name="John Purvis" is_mep="True" mode="spoken">
      <p sl="en">rapporteur voor advies van de Commissie economische en monetaire zaken. – Mijnheer de Voorzitter, mevrouw Ferreira heeft een uitstekende en evenwichtige reactie uitgebracht op het Groenboek van de Commissie inzake marktconforme instrumenten voor milieudoeleinden. Als rapporteur voor het standpunt van de Commissie economische en monetaire zaken in het kader van de procedure voor nauwere samenwerking ben ik verheugd dat we in samenwerking met mevrouw Ferreira een aanzienlijke bijdrage aan dit verslag hebben kunnen leveren.</p>
      <p sl="en">Naar ons oordeel is het emissiehandelssysteem (ETS) het meest kosteneffectieve, vraaggevoelige en objectieve marktconforme instrument dat beschikbaar is voor het daadwerkelijk behalen van een verminderde uitstoot van broeikasgassen tegen het jaar 2020 met twintig procent. Het ETS moet de hoeksteen vormen van een mix van marktconforme instrumenten. Ik ben blij met de voorstellen van de Commissie om het systeem te verbeteren en uit te breiden. Het systeem heeft een toenemend smaller wordende bovengrens nodig om de doelstelling van die twintig procent in 2020 te halen. Het systeem moet ook zo wijd mogelijk worden verbreid onder de belangrijke broeikasgassen uitstotende landen.</p>
      <p sl="en">Ter vermijding van concurrentieverstoring via “grandfathering” moeten veilingen het belangrijkste middel blijven bij de toewijzing van emissierechten. Veilen is economisch gezien efficiënter. Nieuwe deelnemers, innovatie en technologische en operationele verbeteringen worden erdoor gestimuleerd.</p>
      <p sl="en">Mevrouw de commissaris, ik benadruk in het bijzonder dat het onze opvatting is dat energiebelasting, ja belastingen en subsidies in het algemeen, slechts een zeer secundair en aanvullend instrument voor reductie van broeikasgassen moeten blijven voor die uitstoot die niet direct of indirect door het emissiehandelssysteem kan worden bestreken. We vinden daarom paragraaf 26 van het verslag inconsistent ten opzichte van de boodschap als geheel die prioriteit geeft aan het emissiehandelssysteem.</p>
      <p sl="en">Tot slot moet de Commissie met spoed onderhandelen over wederzijdse overeenkomsten met andere rechtsgebieden. Wederzijdse en gelijkwaardige internationale verplichtingen die sectoren met een kwetsbare concurrentie bestrijken, zijn te verkiezen boven toepassing van aangepaste invoerrechten om handelsverstoringen te compenseren.</p>
    </intervention>
    <intervention id="4-013" speaker_id="4533" name="Neena Gill" is_mep="True" mode="spoken">
      <p sl="en">rapporteur voor advies van de Commissie industrie, onderzoek en energie. – Mijnheer de Voorzitter, er wordt veel gezegd over klimaatverandering, maar er gebeurt slechts weinig in termen van concrete maatregelen. Ik vind dat de EU mondiaal het voorbeeld moet geven. Daarom is een toegenomen gebruik van marktconforme instrumenten essentieel, aangezien ze kosteneffectieve middelen zijn om koolstofemissies te verminderen en energie-efficiëntie te vergroten.</p>
      <p sl="en">Deze indirecte belastingen, verhandelbare vergunningen en subsidies, zullen volgens mij ertoe bijdragen dat de Europese Unie haar emissiedoelen haalt. Maar, hoewel we erkennen dat lidstaten flexibiliteit over hun eigen belastingstelsels moeten behouden, is elk instrument of hulpmiddel welkom dat onze industrieën en consumenten kan steunen bij het maken van groenere keuzen. Ons beleid moet zich richten op het belonen van gedragsverandering.</p>
      <p sl="en">Het is daarom noodzakelijk dat ontregelingen van de markt worden gecorrigeerd en dat we beschikken over prijsstellingen op basis van de uitstoot om de schade aan het milieu tot uitdrukking te brengen op grond van het principe dat “de vervuiler betaalt”. Een lagere BTW op milieuvriendelijke producten kan een steun vormen voor de kwetsbaren in de samenleving, vooral de ouderen die nu meer dan ooit gevaar lopen vanwege de energieschaarste.</p>
      <p sl="en">Bovendien moet de hele opbrengst van de veilingen opnieuw worden geïnvesteerd om de energieschaarste aan te pakken en andere milieuprogramma’s te financieren.</p>
    </intervention>
    <intervention id="4-014" speaker_id="4276" name="Anders Wijkman" is_mep="True" mode="spoken">
      <p sl="en">namens de PPE-DE-Fractie. – Mijnheer de Voorzitter, zoals reeds eerder is opgemerkt, is dit een belangrijk verslag waarmee ik mevrouw Ferreira feliciteer.</p>
      <p sl="en">We weten dat ons huidig economisch model er niet in slaagt om de milieukosten in de marktprijzen op te nemen. Reeds op de Conferentie van Stockholm in 1972 werd het beginsel “de vervuiler betaalt” vastgesteld en overeengekomen. Maar zoals we weten, is dit in de meeste landen niet ingevoerd.</p>
      <p sl="en">Dit verslag is heel belangrijk. Het is een antwoord op veel tekortkomingen van de markt zoals we op verschillende gebieden ervaren en waarbij klimaatverandering vandaag natuurlijk het meest in het oog lopende probleem is. Het verslag stelt op veel belangrijke terreinen talrijke initiatieven voor. De meeste voorstellen zijn over het algemeen goed geformuleerd. Maar ik denk dat we ons allemaal meer inspanning hadden kunnen getroosten om het verslag te bekorten en sommige afzonderlijke paragrafen samen te voegen. Zo worden er nu veel vergelijkbare eisen voorgesteld. Ik ben van mening dat het verslag er baat bij zou hebben gehad en veel duidelijker zou zijn geworden.</p>
      <p sl="en">Namens mijn Fractie en, zoals de heer Purvis al heeft gezegd, moet ik melden dat we problemen hebben met enkele paragrafen. Een ervan betreft paragraaf 26. U kunt niet voorstander van een emissiehandelssysteem zijn en tegelijkertijd vragen om een algemene CO2 -belasting op Europees niveau. Dat is inconsistent. Ten tweede hebben we enkele problemen met paragraaf 24. Hoewel we het grotendeels eens zijn over de inhoud, is deze paragraaf naar onze mening te algemeen geformuleerd en wekt hij op de een of andere manier de indruk dat veilingopbrengsten in de toekomst deel zouden kunnen of moeten uitmaken van de EU-begroting. Dat is iets wat we niet kunnen steunen. Maar los daarvan steunen we over het geheel genomen het verslag en we feliciteren nogmaals mevrouw Ferreira.</p>
    </intervention>
    <intervention id="4-015" speaker_id="23806" name="Gyula Hegyi" is_mep="True" mode="spoken">
      <p sl="hu">namens de PSE-Fractie. – “Laten we de wereld veranderen”, zeiden de mensen van links die denken dat onze wereld verandering nodig heeft. We kunnen ons niet neerleggen bij het casinokapitalisme, zogenaamde ontwikkeling, maar een ontwikkeling die vergezeld gaat van de vernietiging van natuurlijke waarden. De twintigste eeuw liet ons zien dat utopieën zonder passende economische en sociale kaders gedoemd zijn te mislukken. De milieubasis van de “ecotax” en het gehele belastingbeleid kunnen bijdragen aan de schepping van een betere leefwereld door een markteconomie en duurzame instrumenten te bieden. Wat betreft de hogere belasting op grondstoffen, een enkele energiebelasting zou iedereen kunnen dwingen om de afhankelijkheid van energie-import te verminderen, de auto vaker te laten staan en geld te steken in openbaar vervoer, trams en spoorwegen. Als het belastingevenwicht zou verschuiven van lonen naar consumptie, zou er een nieuw soort werkplek tot ontwikkeling komen en zou er in plaats van de consumentengekte een grotere rol zijn weggelegd voor een levensstijl die dichter bij de natuur en de cultuur staat. De belastingheffing op schadelijke uitstoot en restafval zal milieuverontreiniging en de endemische ziekten die daarbij vergezeld gaan, verminderen en zo het aantal vroegtijdige en vermijdbare sterfgevallen terugbrengen. Een overschakeling naar groene belasting zal geaccepteerd worden als een vorm van vreedzame revolutie. Vanzelfsprekend zal het belastingniveau niet stijgen, omdat de belastingen in Europa al te zwaar zijn. Een vermindering van energiegebruik zou de concurrentiepositie van onze goederen vergroten. Met groene belasting kunnen we de sprong maken van de algemene materialistische wereld van de twintigste eeuw naar een meer bezonnen wereld, rijker aan milieuvriendelijke en menselijke waarden. Als er een ding is waar wij, de Europese vertegenwoordigers van 27 landen, het allemaal over eens zijn, is het de groene belasting. Laten we de wereld veranderen, maar dan door zorgvuldig overwogen en moedige hervormingen.</p>
    </intervention>
    <intervention id="4-016" speaker_id="4253" name="Frédérique Ries" is_mep="True" mode="spoken">
      <p sl="fr">namens de ALDE-Fractie. – Mijnheer de Voorzitter, commissaris, ik wil ook onze rapporteur, mevrouw Ferreira, feliciteren met haar uitstekend verslag en haar nauwe samenwerking met de schaduwrapporteurs over dit belangrijke vraagstuk.</p>
      <p sl="fr">Ik zal mij hier richten op twee belangrijke punten van de resolutie, te weten het stelsel voor handel in CO2-quota en groene belasting. Allereerst wat betreft de emissiequota: het is verontrustend te constateren dat, zoals reeds herhaaldelijk is gezegd, de industriële CO2 -uitstoot met een procent is gestegen in 2007, toen de Europese Unie tijdens de voorjaarstop vorig jaar het ambitieuze doel van twintig procent reductie van broeikasgassen tegen 2020 had vastgesteld. Om kort te gaan, de machinerie is geblokkeerd en – om het vriendelijk en eufemistisch te formuleren – we moeten deze weer op gang brengen omdat het tijd wordt om in een opwaartse spiraal terecht te komen.</p>
      <p sl="fr">Ik zie twee richtingen voor actie. De eerste is het steunen van de Europese Commissie, die voorstander is van betaling voor emissiequota. De tweede begint met de gedachte dat het huidige stelsel dat alleen op CO2 betrekking heeft, te beperkt is en dat andere luchtvervuilers geleidelijk moeten worden geïntegreerd, om te beginnen natuurlijk met NOx en SO2 .</p>
      <p sl="fr">Ik verbaas me ook over de gunstige regelingen die nog steeds van toepassing zijn in de scheepvaartsector. In tegenstelling tot de situatie die binnenkort voor de luchtvaartsector geldt, komt de scheepvaart niet voor in enige regelgeving van de Gemeenschap of op internationaal niveau als het gaat om CO2 -reductie. Hier is sprake van een dubbele standaard die we ons niet langer kunnen permitteren.</p>
      <p sl="fr">Een andere hoeksteen van de resolutie is de groene belasting, de milieuheffingen, de revolutie die de heer Eguy noemde. Het standpunt van de liberalen en democraten over dat vraagstuk is duidelijk. Instrumenten die zijn gebaseerd op de communautaire markt mogen niet beperkt blijven tot het stelsel van handel in emissierechten. We moeten andere stelsels overwegen en, als opsteller gaat mijn voorkeur uit naar paragraaf 27 waarin het idee herleeft van de invoering van een CO2 -belasting en een lagere subsidiering van fossiele brandstoffen.</p>
      <p sl="fr">Aan de andere kant – en ik ben het op dit punt eens met de heren Purvis en Wittman – zal de ALDE-Fractie geen steun geven aan de laatste zin van paragraaf 26, waarin de Commissie wordt verzocht voor het einde van 2008 een voorstel in te dienen voor deze Gemeenschapsbelasting op CO2 . We geven er de voorkeur aan dat Unie haar ambitieuze pakket wetgeving op het gebied van energie en klimaat voltooit.</p>
      <p sl="fr">Samenvattend: we moeten stoppen met hypocriet gedrag en ons buitengewoon bewust worden van de kosten van onze ambitie. Om CO2 -emissies met eenderde te doen terugbrengen, moet bijvoorbeeld iedere persoon in Europa acht keer minder carbondioxide uitstoten. Deze harde cijfers tonen aan dat, naast het gebruik van deze marktconforme instrumenten ter bescherming van het milieu, we ons niet aan onze eigen persoonlijke verantwoordelijkheid kunnen onttrekken. De Unie zal daarom erg hard moeten werken om op koers te blijven, zodat duurzame ontwikkeling niet slechts een modewoord is, maar in de toekomst het model voor ieder van ons zal zijn</p>
    </intervention>
    <intervention id="4-017" speaker_id="28425" name="Alessandro Foglietta" is_mep="True" mode="spoken">
      <p sl="it">namens de UEN-Fractie. – Mijnheer de Voorzitter, dames en heren, ik wil mevrouw Ferreira bedanken voor haar uitstekend verslag.</p>
      <p sl="it">Het nemen van mondiale verantwoordelijkheid in de strijd tegen klimaatverandering is een cruciale taak die op uiteenlopende niveaus nodig is: Niet alleen in de wereld van ondernemingen en instellingen, maar ook door individuele personen. Als Europese burgers kunnen we wezenlijk onze ecologische voetafdruk kleiner maken en belangrijke resultaten bereiken door middel van kleine maatregelen, waaronder onze aankoopkeuzen, die een mondiale en belangrijke uitwerking kunnen hebben. De lidstaten kunnen de bevolking stimuleren of het voor haar gemakkelijker maken om met behulp van marktconforme instrumenten voor ecologische producten te kiezen.</p>
      <p sl="it">Naast het bevorderen van onderzoek naar nieuwe technologieën is het ook belangrijk om te zorgen dat deze technologieën beschikbaar komen voor consumenten en zodanig worden verbreid dat ze de gemeenschap milieuvoordelen bezorgen. Helaas zijn de zestien landen met de grootste economieën van de planeet tijdens hun bijeenkomst op 16 en 18 april in Parijs er niet in geslaagd te komen tot een gezamenlijke resolutie met als doel de mondiale uitstoot van broeikasgassen tegen 2050 met vijftig procent te verminderen.</p>
      <p sl="it">We hopen echter dat de volgende onderhandelingen in Kobe en Hokkaido tot meer succes op dit gebied zullen leiden vooral, omdat ik geloof dat klimaatverandering vraagt om bestrijding op mondiaal niveau. Anders zal het slechts als een zware last drukken op Europese ondernemingen, waardoor hun concurrentiepositie slechter wordt dan die van hun concurrenten buiten Europa en zonder dat het doel van een mondiale verbetering van het milieu wordt bereikt.</p>
      <p sl="it">We moeten marktconforme instrumenten als economische hefbomen gebruiken als we de kant opgaan van milieuvriendelijke en duurzame productiesystemen. In dat opzicht verwelkom ik het Groenboek van de Commissie. De Europese Unie moet in de lidstaten de verbreiding aanmoedigen van marktconforme instrumenten ter internalisering van de milieukosten van producten en ter bevordering van de energie-efficiëntie en de warmte-isolatie van gebouwen. Ik ben van oordeel dat het voor de Europese Unie essentieel is om tegen 2020 het doel te bereiken van twintig procent van de consumptie uit duurzame bronnen.</p>
    </intervention>
    <intervention id="4-018" speaker_id="28161" name="Margrete Auken" is_mep="True" mode="spoken">
      <p sl="da">namens de Verts/ALE-Fractie. – Mijnheer de Voorzitter, ik bedank mevrouw Ferreira voor een goed verslag over een belangrijk onderwerp en voor haar plezierige en uitstekende samenwerking. Als de EU zich daadwerkelijk gaat gedragen overeenkomstig de vele fraaie woorden die in verband met onze klimaat- en milieudoelen zijn uitgesproken, is het essentieel dat wij politici onze verantwoordelijkheid oppakken en namens onze kiezers de moeilijke beslissingen nemen. Een van de effectieve instrumenten die ons ter beschikking staan, is het beperken van milieubelastende consumptieniveaus door de vervuiler te laten betalen. Dit is een uitstekend principe waar iedereen het over eens is, maar dat tot dusver niet serieus wordt genomen in gevallen waarin het werkelijk de vervuiler duur komt te staan. Zo komen de kosten van automobilisten nooit in de vervoerskosten tot uitdrukking. Een van de eerste dingen die we moeten doen, is het internaliseren van wat gewoonlijk wordt aangeduid met “externe kosten”. Dit zou een belangrijke stap vooruit zijn. Ook is het mogelijk om verder te gaan bij het in de hand houden van de consumptie van vervuilende stoffen met behulp van nog hardere financiële maatregelen. Laat ik erbij zeggen dat het voor mij een raadsel blijft waarom het niet mogelijk CO2 -heffingen te combineren met een emissiehandelssysteem. Ik begrijp dit gewoon niet.</p>
      <p sl="da">De toepassing van een milieuvriendelijk prijsbeleid is een effectieve manier van het gebruik van de markt binnen het milieubeleid, niet als een substituut voor, maar naast verplichte vereisten en verboden. Ook de Commissie heeft dit voorgesteld. Er waren vaak zorgen dat toepassing van de marktconforme methoden zou kunnen leiden tot een scheef sociaal effect. Laten we echter op onze hoede zijn voor hypocrisie. Consumptieheffingen hebben vaak een eerlijke uitwerking, aangezien de rijken ook degenen zijn die het meest consumeren en daarom het meest betalen. Als er behoefte bestaat om iets te doen aan de problemen van arme mensen bij het betalen van noodzakelijke producten, zijn er veel andere methoden dan groene belasting mogelijk. De gewone belasting, het sociaal beleid en het loonbeleid zijn bijvoorbeeld veel meer geschikt als we serieus onze verantwoordelijkheid willen nemen voor de minderbedeelden.</p>
      <p sl="da">Een methode die hier niet zal werken, is gebaseerd op het vaststellen van een soort basisconsumptie die goedkoper of zelfs gratis is. Ten eerste zal het consumptief gebruik altijd relatief hoog zijn; maar het ergste aspect van het model is dat het niet voorziet in enige prikkel tot besparingen. Dus ondanks alles is een progressieve belasting met groene heffingen beter. Maar het beste is om deze marktconforme instrumenten buiten alle overwegingen te houden als ze werkelijk effectief worden in de strijd om het milieu, het klimaat en de natuur te sparen. Het is een goed teken dat de bezorgdheid voor sociale verstoringen zo groot is; maar in dit geval is het een kwestie van het redden van levensruimte voor onze nakomelingen.</p>
    </intervention>
    <intervention id="4-019" speaker_id="37008" name="Jens Holm" is_mep="True" mode="spoken">
      <p sl="sv">namens de GUE/NGL-Fractie. – Binnenkort zullen we een besluit nemen over het verslag van de Commissie milieubeheer, volksgezondheid en voedselveiligheid en dat van Anne Ferreira over het Groenboek inzake marktconforme instrumenten voor milieu- en gerelateerde beleidsdoelstellingen. Ik sta volledig achter dit uitstekende verslag.</p>
      <p sl="sv">Ik wil een persoonlijke opmerking maken. We spreken hier over marktconforme instrumenten. Persoonlijk heb ik er genoeg van om te praten over marktconforme instrumenten in het milieubeleid. We hebben geen behoefte aan nog meer invloed van bedrijven of de markt. We hebben behoefte aan politieke sturing. We hebben behoefte aan meer planning. Zo hebben we behoefte aan hardere eisen met betrekking tot emissie. We moeten in staat zijn overheidsopdrachten aan te wenden voor milieudoelen en voor belastingen en heffingen met betrekking tot het milieu. In feite hebben we het hier over marktconforme instrumenten, omdat het allemaal gaat over invoering van belastingen en heffingen over dingen die de milieuproblemen verergeren, anders gezegd die milieuproblemen internaliseren. Deze instrumenten vormen een goed voorbeeld van de manier waarop we politieke verantwoordelijkheid nemen voor milieuproblemen in plaats dit over te laten aan de markt.</p>
      <p sl="sv">Laat ik enkele concrete voorbeelden geven van bijzonder belangrijke aspecten in dit verslag. Een minimumheffing op CO2 , een CO2 -belasting in combinatie met een duidelijke eis tot reductie, is waarschijnlijk de effectiefste manier om de emissie terug te dringen. Mijn eigen land was het eerste ter wereld dat een CO2 -belasting invoerde. Dat was begin jaren negentig. Zonder nu te stellen dat Zweden voorop loopt op alle gebieden van het klimaat, was de CO2 -belasting feitelijk een van de belangrijke redenen achter de vermindering van onze CO2 -emissie. Het wordt hoog tijd dat meer landen hetzelfde gaan doen. In paragraaf 26 van dit verslag vragen we exact om een dergelijke CO2 -belasting.</p>
      <p sl="sv">In het algemeen vragen we om meer steun voor de lidstaten om milieubelastingen te introduceren. Ik geloof dat we vandaag een heel unieke gelegenheid hebben om een CO2 -belasting en andere milieubelastingen erdoor te krijgen. In de afgelopen jaren is het bewustzijn hiervoor wereldwijd enorm toegenomen. In het verslag geven we ook aan dat de lidstaten op dit gebied zelf beslissingsbevoegd zijn. Dat is natuurlijk geheel juist. Het ligt binnen de sfeer van hun bevoegdheid.</p>
      <p sl="sv">Een ander vraagstuk het emissiehandelssysteem. We moeten toegeven dat de handelsperiode 2005-2007 alleen maar desastreus is verlopen. Het systeem is er niet in geslaagd de emissie te verminderen en veel vervuilers hebben zelfs al te genereuze toewijzingen ontvangen en grote winst met behulp van dit systeem gemaakt.</p>
      <p sl="sv">Daarom vragen we in dit verslag om veiling van emissievergunningen en we vragen een bovengrens voor emissies die consistent is met een doelstelling van dertig procent verlaging en beperkingen en strenge eisen voor het gebruik van flexibele mechanismen. De hoop is dat door zo te handelen het emissiehandelssysteem zal gaan werken. Als dit niet slaagt, zullen we moeten overwegen het emissiehandelssysteem te vervangen door iets geheel anders, bijvoorbeeld door progressieve belastingen op emissies.</p>
      <p sl="sv">In dit verband is het belangrijk om eraan te denken dat nu de luchtvaart is meegenomen in de emissieregeling, we niet langer anti-luchtvaartmaatregelen tot alleen het handelssysteem kunnen beperken. Parallelle maatregelen zoals belasting op vliegtuigbrandstof en heffingen op de uitstoot van stikstofdioxiden (NOx) zijn een vereiste. En dit is precies waar we in dit verslag om vragen. Ik wil hier de gelegenheid te baat nemen om de Commissie een vraag te stellen: U zei eerder dat u maatregelen zou presenteren inzake de uitstoot van stikstofdioxiden (NOx) door de luchtvaart en nog wel dit jaar. Kunt u ons vertellen hoe het daarmee staat? Hebt u een datum gesteld waarop deze maatregelen in werking treden? Gelet op het feit dat het luchtvervoer in de afgelopen jaren zijn uitstoot bijna heeft verdubbeld, zouden velen van ons hier graag concrete maatregelen willen zien. We kunnen werkelijk niet langer wachten!</p>
      <p sl="sv">Deze instrumenten vormen een goed voorbeeld van de manier waarop we politieke verantwoordelijkheid voor klimaatverandering nemen. Met belastingen en heffingen zijn we in staat de noodzakelijke verlaging in uitstoot te versnellen en hopelijk lossen ze het hele klimaatprobleem op. Laten we dat dus doen! Dit is onze plicht voor onze kinderen en andere levende wezens op deze mooie planeer.</p>
    </intervention>
    <intervention id="4-020" speaker_id="1969" name="Johannes Blokland" is_mep="True" mode="spoken">
      <p sl="nl">namens de IND/DEM-Fractie. – Voorzitter, ik bedank mevrouw Anne Ferreira voor haar verslag over marktconforme instrumenten voor milieudoelstellingen. Een van de pijlers van het voorliggende voorstel is het principe “de vervuiler betaalt”. Dit is een belangrijk uitgangspunt omdat op basis hiervan een rechtvaardige lastenverdeling bewerkstelligd kan worden. Dat is ook een reden waarom ik voorstander ben van een volledige doorberekening van alle externe kosten, waaronder dus de milieukosten, in productie- en consumptiegoederen. Dit creëert een realistisch beeld en maakt eerlijke concurrentie mogelijk.</p>
      <p sl="nl">In november vorig jaar heb ik de conferentie Beyond GDP bijgewoond. Daar is uitgebreid gesproken over de mogelijkheden om andere indicatoren dan alleen het bruto binnenlands product te gebruiken om de welvaart van de samenleving te meten. Naast economische factoren spelen in de praktijk namelijk ook sociale en milieufactoren een rol. Het kan je financieel wel voor de wind gaan, maar wanneer je in een drukke stad woont met een overdaad aan luchtvervuiling, is het welvaartsniveau alsnog beperkt. Ik ben verheugd dat dit ook als aandachtspunt wordt genoemd in het verslag van mevrouw Ferreira.</p>
      <p sl="nl">Tot slot wil ik mijn steun nog uitspreken voor twee concrete artikelen uit het verslag van mevrouw Ferreira, de artikelen 58 en 59. Enerzijds het beprijzen van water door ook omgevingsfactoren in aanmerking te nemen en anderzijds het reduceren van de hoeveelheid afval in de toekomst door middel van marktconforme instrumenten.</p>
    </intervention>
    <intervention id="4-021" speaker_id="28299" name="Bogusław Sonik" is_mep="True" mode="spoken">
      <p sl="pl">Mijnheer de Voorzitter, de bedreiging van de mondiale milieubalans vergt van ons dat we stappen zetten die leiden tot wijzigingen van onze groeimodellen en tot een nieuwe levensstijl in onze samenlevingen.</p>
      <p sl="pl">Bedrijfsactiviteiten leiden tot ecologische kosten die vaak niet in de financiële verantwoording worden meegenomen. Ondanks het feit dat het principe van de vervuiler betaalt, een van de pijlers van het milieubeleid van de Europese Unie, in de hele Gemeenschap van kracht is, laat zijn toepassing in bepaalde landen te wensen over.</p>
      <p sl="pl">De Europese Unie voert nu een pakket regels en voorschriften in ter verbetering van de toestand van het milieu. Het is heel belangrijk om nieuwe marktinstrumenten te introduceren. Economische belastingen in de Europese Unie kunnen een heel belangrijke rol spelen bij het realiseren van doelstellingen op het gebied milieubescherming binnen de EU. Tot dusver functioneert alleen het emissiehandelssysteem voor CO2 . Dit lijkt onvoldoende te zijn.</p>
      <p sl="pl">Andere marktinstrumenten moeten worden overwogen. Het is heel belangrijk dat de opbrengsten van ecologische belastingen worden gebruikt om negatieve gevolgen voor het milieu en de gezondheid te voorkomen. Het ziet ernaar uit dat een geleidelijke harmonisatie van milieubelastingen in de hele EU noodzakelijk is. De ecologische belastingheffing in de lidstaten loopt sterk uiteen. Als we de oplossing van deze vraagstukken aan de lidstaten overlaten, lopen we het risico van verstoringen in het concurrentievermogen tussen bedrijven.</p>
      <p sl="pl">Wanneer we nieuwe marktinstrumenten introduceren, moeten we een aantal basisregels volgen: het publiek moet deze accepteren, de belastingen mogen niet worden gezien als alweer een nieuwe verplichting opgelegd door de Europese Unie, en de belastingen moeten ook geleidelijk worden ingevoerd.</p>
      <p sl="pl">Sommige EU-lidstaten beschikken al over hun eigen marktinstrumenten zoals certificaten voor energiebesparing of voor groene energie. Alle lidstaten moeten echter koolstofarme, energiebesparende en duurzame technologieën met kracht ondersteunen.</p>
      <p sl="pl">Tot slot wil ik wijzen op het feit dat de Europese Unie een leider op het gebied van milieubescherming is en dat zij volgens mij een verantwoordelijkheid heeft om een voorbeeld voor de rest van de wereld te zijn.</p>
    </intervention>
    <intervention id="4-022" speaker_id="23717" name="Genowefa Grabowska" is_mep="True" mode="spoken">
      <p sl="pl">Mijnheer de Voorzitter, ik feliciteer de rapporteur met haar uitstekende aanpak van het vraagstuk van de milieubescherming. Ik wil u er ook aan herinneren dat we sinds het VN-verslag getiteld “Our Common Future” (onze gemeenschappelijke toekomst) opgesteld door Margot Wallström, weten dat het onze verantwoordelijkheid is ten opzichte van toekomstige generaties, onze kinderen en kleinkinderen, om het milieu in de best mogelijke toestand achter te laten.</p>
      <p sl="pl">De betrokkenheid van de Europese Unie op dit gebied is al zeer groot, maar het Europees Parlement houdt ook de vinger aan de pols. We hebben een speciale Tijdelijke Commissie klimaatverandering, we hebben goede regelgeving en we beschikken over verordeningen, richtlijnen en besluiten. Nu is het tijd om andere mechanismen te versterken, vooral financiële prikkels en belastingen, en ook voorlichtingscampagnes en preventieve maatregelen te intensiveren.</p>
      <p sl="pl">Voor de effectiviteit van de maatregelen is er een Gemeenschappelijke benadering nodig. Lidstaten moeten hun afkeer overwinnen en hun verzet tegen belastingharmonisatie staken, tenminste voor zover deze het milieu betreft. Ecologische belastingen zijn op het moment in het geheel niet populair, ook niet als ze voor zinvolle doeleinden worden gebruikt. Evenals tegen alle andere belastingen zijn, bestaat ook hier aversie tegen. Daarom moeten we ons alle mogelijke inspanningen getroosten op Europees en nationaal niveau om ecologische betalingen en belastingen sociaal aanvaardbaar te maken.</p>
      <p sl="pl">Waar we behoefte aan hebben, zijn activiteiten die aanzetten tot een hoog niveau van ecologisch bewustzijn. We hebben behoefte aan prikkels die er voor zorgen dat goede praktijken op ruime schaal worden gebruikt en dat pro-ecologisch sociaal gedrag wordt bevorderd. Per slot van rekening klaagt niemand van ons als in de winkel van het Europees Parlement gevraagd wordt vijf cent voor een plastic zak te betalen. Dit is van fundamenteel belang: niet de financiële dimensie van deze actie, maar het moment van reflectie dat ermee gepaard gaat, wanneer de klant nadenkt of hij een plastic zak neemt of dat niet doet en dat hij daarmee de hoeveelheid afval op onze planeet vermindert. Dit is een goede manier om mensen tot denken aan te zetten. Mensen zullen heffingen, belastingen en andere milieuheffingen accepteren, maar alleen als ze van mening zijn dat deze zinvol zijn en ze een positief resultaat kunnen zien.</p>
    </intervention>
    <intervention id="4-023" speaker_id="28247" name="Holger Krahmer" is_mep="True" mode="spoken">
      <p sl="de">Mijnheer de Voorzitter, ik juich de marktconforme instrumenten toe als een middel tot het invoeren van beleidsdoeleinden, waaronder het milieubeleid. Ik wil echter wel opmerken dat geen enkel beleidsinstrument effectief is, omdat dit het label “marktconform” draagt.</p>
      <p sl="de">Alle instrumenten die we gebruiken om beleidsdoelstellingen te realiseren, moeten aan bepaalde criteria voldoen. Bijvoorbeeld, is het instrument geschikt voor de gegeven doelstelling? Als we verschillende doelstellingen door elkaar halen, zullen we geen enkel doel behoorlijk realiseren. Als een van de achterliggende gedachten achter een milieumaatregel is dat deze een middel moet zijn om geld op te brengen, begeven we ons al op twijfelachtig terrein, omdat de maatregel om uiteenlopende redenen het instrument kan bederven. Helpt het bepaalde instrument werkelijk een doelstelling te realiseren? Die vraag moet nauwgezet en regelmatig worden onderzocht. Is het bepaalde instrument in overeenstemming met andere reeds bestaande instrumenten? Wat betreft de efficiency, de relatie tussen kosten en baten?</p>
      <p sl="de">Bij het lezen van dit verslag twijfel ik of in sommige gevallen aan de criteria die ik genoemd heb, wordt voldaan. Regelingen voor de handel in emissierechten werken goed in theorie, maar de werkelijkheid ziet er wat anders uit. Het EU-emissiehandelssysteem verkeert in een toestand van chaos. Er zijn kapitalen mee verloren gegaan en het feitelijke doel van de regeling is niet bereikt. U zou kunnen zeggen: “Oké, dit de experimentele fase en we hebben het nog niet voor elkaar; maar we kunnen ons beslist niet veel meer van deze dure experimenten veroorloven.”</p>
      <p sl="de">Ook het beleid inzake de belasting op energiegebruik illustreert mijn punt. Belasting heeft echt geen functie in een EU-Groenboek over marktconforme instrumenten. Het enkele feit dat een instrument sectoren van een markt beïnvloedt, maakt het nog niet marktconform. Ik heb in beginsel geen bezwaar tegen belastingmaatregelen die gebruikt worden om milieudoelstellingen te halen, maar ik wil hun invoering slecht steunen als ze aan de door mij genoemde criteria voldoen.</p>
      <p sl="de">Mijn punt is dat we moeten bepalen welke doelstellingen we willen behalen. De keuze van de middelen om deze te bereiken, moet vervolgens aan de markt worden overgelaten.</p>
    </intervention>
    <intervention id="4-024" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Mijnheer de Voorzitter, commissaris, de marktconforme instrumenten voor ecologische beleidsdoelstellingen, zoals beschreven door de rapporteur, komen voor een groot deel neer op belastingen en heffingen. Zoals ze terecht opmerkt in paragraaf 28 kan het gebeuren dat de gestelde doelstellingen niet worden gehaald, maar dat ze in plaats daarvan slechts een middel worden om de belastingopbrengst te verhogen.</p>
      <p sl="pl">De zaken die meer in detail worden besproken, zijn juist voor de toekomst bedoeld. De vraag luidt: wie is volgens het principe “de vervuiler betaalt” degene die de bodem, het water en de lucht schoonmaakt na eerdere vervuiling door industrieel afval of door verouderde pesticiden, asbest, fosforpentachloride en andere chemische verbindingen?</p>
      <p sl="pl">Ik vind dat de groene obligaties genoemd in paragraaf 67 heel goed geschikt zijn voor dit doel. Bedrijven die bij dit proces zijn betrokken, kunnen taken toegewezen krijgen die anders niet zouden worden uitgevoerd. Zij voeren deze uit met de hulp van de financiële markten. De introductie van dergelijke obligaties die groene obligaties worden genoemd, maakt het mogelijk om veel problemen op te lossen die samenhangen met de invoering van marktconforme instrumenten op het gebied van milieubescherming. Het is een uitstekend idee en ik feliciteer mevrouw Ferreira ermee.</p>
    </intervention>
    <intervention id="4-025" speaker_id="4524" name="Caroline Lucas" is_mep="True" mode="spoken">
      <p sl="en">Mijnheer de Voorzitter, ik ben blij met het uitstekende werk van en de samenwerking met mevrouw Ferreira, dankzij wie we een verslag voor ons hebben dat een uitgebreide en eerlijke beoordeling geeft van het potentieel en beperkingen van marktconforme instrumenten.</p>
      <p sl="en">Voor marktinstrumenten is duidelijk een rol weggelegd. Door de economische logica op een lijn te brengen met de werkelijkheid van het milieu en de samenleving door het beginsel “de vervuiler betaalt” toe te passen, hebben we een krachtig sturingsproces van productie en consumptie in de richting van duurzaamheid. Als bijvoorbeeld de echte milieu- en sociale kosten van goederenvervoer waren geïnternaliseerd in de prijzen die in de aanvoerketen werden betaald, zou er misschien een eind komen aan de krankzinnige situatie dat min of meer identieke producten zinloos heen en weer worden verhandeld tussen ver van elkaar gelegen landen.</p>
      <p sl="en">Dergelijke principes toepassen op individueel niveau door middel van een stelsel van persoonlijke handel in koolstofemissierechten zou een uiterst effectieve manier van beïnvloeding zijn van consumentengedrag. Maar zoals het verslag van mevrouw Ferreira duidelijk maakt, moeten marktinstrumenten niet worden gezien als vervanging voor andere vormen van milieunormen en regelgeving. Hun nut hangt ook in belangrijke mate af van de manier waarop ze zijn ontworpen.</p>
      <p sl="en">Het emissiehandelssysteem is een goed voorbeeld. Ik wil de collega’s voor het volgende waarschuwen. Als we luisteren naar veel van wat de industrie ons te zeggen heeft, zullen we eindigen met een stelsel dat niets meer is dan een heen en weer handelen met het oog op het handelen, zoals we dat in de eerste twee fasen hebben gezien en waarbij de milieudoelstellingen volledig uit het zicht verdwenen. Om effectief te zijn, heeft het systeem een strenge bovengrens nodig die ontleend is aan het doel van het terugdringen van de CO2 -uitstoot met dertig procent, beperkingen aan de participatie van externe tegoeden (outside credits) en het feit dat er vanaf het begin uitsluitend sprake is van veiling van de vergunningen.</p>
      <p sl="en">Ten slotte zou ik met instemming willen wijzen op een andere lijn die door het verslag loopt, namelijk de erkenning dat de traditionele economische groei zoals die wordt aangegeven met het BBP niet langer een adequate en accurate meting van reële welvaart is. Eerder dit jaar werd er in dit Parlement een conferentie over dit onderwerp gehouden. Ik kijk uit naar het verslag van de Commissie komende herfst.</p>
    </intervention>
    <intervention id="4-026" speaker_id="28142" name="Nils Lundgren" is_mep="True" mode="spoken">
      <p sl="sv">Mijnheer de Voorzitter, het milieuvraagstuk is met recht een van de grootste politieke onderwerpen van onze tijd geworden en het is ook met recht een van de belangrijkste gebieden voor samenwerking van de EU.</p>
      <p sl="sv">Ten eerste kan de grensoverschrijdende milieuvervuiling in Europa niet op nationaal niveau worden aangepakt. Dit betekent een duidelijke rol voor de EU. Ten tweede is de EU de grootste economie ter wereld met een reusachtige productie en buitenlandse handel. De lidstaten nemen eendrachtig de verantwoordelijkheid voor de hieruit voortvloeiende gevolgen voor het milieu. Deze combinatie van omvang en overeenkomst over fundamentele milieudoelstellingen geeft de EU de kans om een mondiale invloed uit te oefenen die van groot belang is.</p>
      <p sl="sv">Het verslag wekt echter geen vertrouwen. Het maakt geen onderscheid tussen het gebruik van eindige bronnen en de uitwerking daarvan op het klimaat. De rapporteur gebruikt ook schaamteloos de kwestie van het klimaat als een argument voor supranationalisme, bureaucratie en protectionisme. Ze doet een krachtige oproep voor een gezamenlijk belastingstelsel, een herziening van het begrip vrije concurrentie en voor tariefsverhogingen. Er is geen besef dat landen oplossingen moeten zoeken in concurrentie met elkaar. En tot overmaat van ramp is er de gebruikelijke, bemoeizieke uitspraak dat we in onze westerse samenlevingen voor een nieuwe levensstijl moeten kiezen.</p>
      <p sl="sv">Verschrikkelijk! Onze taak is ervoor te zorgen dat de milieukosten van consumptie worden weerspiegeld in de prijzen die de consumenten betalen. Vrije burgers kiezen zelf hun eigen levensstijl.</p>
    </intervention>
    <intervention id="4-027" speaker_id="2025" name="Françoise Grossetête" is_mep="True" mode="spoken">
      <p sl="fr">Mijnheer de Voorzitter, gisteren vroeg een zestienjarige middelbare scholier mij in dit Parlement: “Is Europa bereid grote offers te brengen om de planeet te redden?” Deze jonge student was heel bezorgd over klimaatverandering en hij vroeg ons hoe ver we konden gaan. Het was een uiting van de bezorgdheid van idealistische jonge mensen die veel van ons verwachten.</p>
      <p sl="fr">Welnu, we hebben marktconforme instrumenten die daar geschikt voor zijn: het stelsel van de Gemeenschap voor de handel in quota voor de uitstoot van broeikasgassen en de Eurovignet-richtlijn in de vervoersector. Deze instrumenten hebben bepaalde voordelen, omdat zij milieukosten meerekenen en bijdragen aan het tegen lagere kosten realiseren van milieudoelstellingen. Ze stimuleren ook ondernemingen tot een duurzame betrokkenheid die uiteindelijk de werkgelegenheid in stand houdt. Deze instrumenten dragen bij aan het verminderen van eventuele schadelijke effecten van milieubelasting op het concurrentievermogen in sommige sectoren.</p>
      <p sl="fr">De bevordering van duurzame ontwikkeling en de inspanningen om klimaatverandering tegen te gaan, dienen niet slechts te geschieden via afschrikking met behulp van belastingen en heffingen, maar ook met behulp van stimulansen, door het vergemakkelijken van een snellere omschakeling naar passend en milieuvriendelijk gedrag. Iedereen moet zich ervoor inspannen; daarom moeten de milieukosten worden geïnternaliseerd.</p>
      <p sl="fr">Te benadrukken zij tevens dat de milieubelastingen niet moeten worden beschouwd als een manier om de belastingopbrengsten te verhogen, maar als middel om alle ongezonde vervuiling en schade aan het milieu tegen een redelijke prijs te voorkomen.</p>
      <p sl="fr">Ten slotte zullen we bij toekomstige debatten over het “energie-klimaatpakket” in het Europees Parlement serieuze aandacht moeten geven aan het in werking stellen van een correctie-instrument aan de grenzen dat vooral moet helpen eventuele koolstoflekken te voorkomen. We moeten voldoen aan de verplichting om de CO2 -uitstoot te verminderen terwijl we onze economische concurrentiepositie behouden. In dat verband benadruk ik het belang van de CO2 -belasting. Dat is een onderwerp waar vaak een taboe op rust, maar ik vind het de moeite van het overwegen waard.</p>
    </intervention>
    <intervention id="4-028" speaker_id="37524" name="Marusya Ivanova Lyubcheva" is_mep="True" mode="spoken">
      <p sl="bg">We zouden moeten uitkomen op een combinatie van oplossingen, een algemeen model en uitgangspunten. Het verslag maakt dit op een uitstekende manier duidelijk. De bescherming van het milieu is goedkoper dan het herstel ervan, maar het falen om de juiste marktinstrumenten te gebruiken, betekent het verstrekken van verborgen subsidies aan vervuilers. Het groene instrumentarium behoeft flexibiliteit als we zekerheid willen hebben en ervoor willen zorgen dat we andere indicatoren niet verwaarlozen en de lasten voor de burgers verzwaren. Handelsinstrumenten moeten worden gecombineerd met de bevordering van investering in nieuwe technologie, met compenserende instrumenten ter dekking van verliezen.</p>
      <p sl="bg">Het is ook een zaak van afzonderlijke landen. Zo zal Bulgarije in de toekomst voor problemen komen te staan. De sluiting van bepaalde delen van de nucleaire krachtcentrale in Kozloduy leidde tot een uitbreiding van thermische krachtcentrales en stijging van de elektriciteitsprijs. Dit heeft geresulteerd in een verhoogde CO2 -uitstoot, maar toch werken de lage de BKG-emissierechten als boeten en de consumenten draaien op voor de prijsverhoging. Tenzij de emissierechten worden herverdeeld en bij afwezigheid van voldoende compensatie voor de ontmantelde krachtcentrales, zal de toepassing van andere handelsinstrumenten tot meer problemen leiden. De milieueconomie heeft haar sociale dimensies. We moeten niet wachten tot 2010 of 2013 voordat we in actie komen.</p>
    </intervention>
    <intervention id="4-029" speaker_id="39719" name="Magor Imre Csibi" is_mep="True" mode="spoken">
      <p sl="nl">Mijnheer de Voorzitter, ik wil benadrukken dat de aanpak van klimaatverandering uitgebreidere maatregelen vraagt dan alleen die welke gericht zijn op vervoer en energie.</p>
      <p sl="nl">De preventie van ontbossing moet ook de kern worden van de EU-strategie met betrekking tot de klimaatverandering. Het is een zeer rendabele manier om de uitstoot van broeikasgassen tamelijk snel te verminderen. De preventie van ontbossing is alleen haalbaar met een mix van regelgeving en marktconforme instrumenten.</p>
      <p sl="nl">Maatschappelijke organisaties hebben herhaaldelijk aan de kaak gesteld hoe de EU actief bijdraagt aan de mondiale ontbossing door toe te staan dat illegaal gekapt hout vrij op de markt komt. Het is van primair belang dat de EU regelgeving tot stand brengt om ervoor te zorgen dat alleen hout en houtproducten afkomstig van legale bronnen tot de EU-markt worden toegelaten. Deze regelgeving moet worden aangevuld met een reeks speciaal voor de bosbouw ontworpen marktconforme instrumenten, zoals heffingen voor het voortijdig kappen van bossen of stimulansen voor het beheer van duurzame bebossing. Maar om de marktconforme instrumenten op grote schaal in de bosbouw te gebruiken, moeten we duidelijk maken welke instrumenten het beste werken, in welke mate ze kunnen worden gebruikt en de manier waarop ze kunnen aansluiten bij het toezichtsrecht.</p>
      <p sl="nl">Ik verzoek de Commissie een analyse te presenteren van marktconforme instrumenten die het meest geschikt zijn voor de bosbouw en daarbij de geschikte context aan te geven voor het gebruik van deze instrumenten in combinatie met andere beleidsinstrumenten.</p>
    </intervention>
    <intervention id="4-030" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Mijnheer de Voorzitter, commissaris, ik wil graag op slechts twee punten in dit debat uw aandacht vestigen.</p>
      <p sl="pl">Allereerst is de lastenverdeling bij de bestrijding van de klimaatverandering binnen het kader van de Europese Unie hoogst onrechtvaardig. Zo werden bovengrenzen aan koolstofuitstoot toegewezen aan de afzonderlijke lidstaten zonder rekening te houden met hun ontwikkelingsachterstand, die onder meer in Polen heeft geleid tot een scherpe verhoging van de kosten van elektriciteit, met als gevolg een zichtbare plotselinge stijging van de kosten van productie en levensonderhoud.</p>
      <p sl="pl">Ten tweede komt de invoering van het klimaatpakket volgens schattingen van de Europese Commissie zelf op ongeveer vijftig miljard euro per jaar. In een situatie waarbij de meerderheid van de snelst groeiende naties ter wereld, zoals China, India en Brazilië, evenals economische grootmachten zoals de Verenigde Staten zich niet al te zeer bekommeren om klimaatverandering, is het heel wel mogelijk dat de Europese economie ophoudt concurrerend te zijn op wereldmarkten. Dit brengt met zich mee dat het noodzakelijk is om instrumenten te introduceren ter bescherming van de Europese productie, gebukt als deze gaat onder zulke hoge bijkomende kosten.</p>
    </intervention>
    <intervention id="4-031" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Laten we het feit benadrukken dat de Europese Unie haar doelstellingen inzake de vermindering van vervuilende uitstoot alleen kan realiseren door samenwerking en vastberaden inzet van lokale gemeenschappen.</p>
      <p sl="ro">Zij moeten kennis dragen van de marktinstrumenten die worden gebruikt voor doelen die samenhangen met milieu- en ander beleid.</p>
      <p sl="ro">De verhandeling van uitstootcertificaten, de richtlijn brandstofkwaliteit, de Euronormen voor voertuigen, de richtlijn inzake de bevordering van schone en energiezuinige wegvoertuigen, de Euro 6-norm voor voertuigen zijn enkele van de initiatieven van de Commissie.</p>
      <p sl="ro">In oktober komt de Commissie met een herzieningsvoorstel van de Eurovignet-richtlijn, dat gebaseerd is op het internaliseren van de externe kosten, waaronder de milieugerelateerde kosten.</p>
      <p sl="ro">Als rapporteur van advies van de TRAN-commissie voor het ontwerp van een richtlijn inzake de bevordering van schone en energiezuinige wegvoertuigen vind ik het belangrijk om de kosten van een voertuig voor zijn hele levenscyclus te berekenen, waarbij niet alleen de initiële aankoopkosten worden genomen, maar ook de prijs van gebruikte brandstof, koolstofuitstoot, enzovoort.</p>
      <p sl="ro">Ik hoop dat veel lokale autoriteiten daadwerkelijk aan deze consultaties zullen deelnemen.</p>
    </intervention>
    <intervention id="4-032" speaker_id="23881" name="Marios Matsakis" is_mep="True" mode="spoken">
      <p sl="nl">Mijnheer de Voorzitter, mijn gelukwensen gaan naar mevrouw Ferreira voor een zeer evenwichtig verslag. Ons milieu lijdt onder de schade die veroorzaakt wordt door een steeds groeiende wereldbevolking en de ongecontroleerde honger van de mensheid naar materialistische consumptie. Het klimaat verandert, de biodiversiteit heeft te lijden en de natuurlijke bronnen verminderen. De rapporteur die zich volledig bewust is van de taak waarvoor we staan, steunt terecht het standpunt dat de belangrijkste marktinstrumenten die nodig zijn voor het herstel van de toestand, financiële stimulansen en belastingen zijn.</p>
      <p sl="nl">Ik steun dan ook volledig het idee van een EU-milieubelastingstelsel dat onvermijdelijk voor de lidstaten uniform moet zijn. Tegelijkertijd zal een effectief herzien emissiehandelssysteem naar mijn overtuiging in aanzienlijke mate bijdragen aan de verbetering van de situatie.</p>
      <p sl="nl">Men mag natuurlijk nooit vergeten dat het bewegen van de burgers tot een milieuvriendelijke levensstijl niet alleen kwestie is van de markt: het scheppen van een bewustzijn voor de zorg van het milieu impliceert ook goed onderwijs en een leven lang leren.</p>
    </intervention>
    <intervention id="4-033" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">Mijnheer de Voorzitter, de bescherming van het milieu bestrijkt veel gebieden en de effectiviteit hangt af van synchronisatie en oordeelkundige toepassing van de beschikbare instrumenten waaronder economische instrumenten.</p>
      <p sl="pl">De in het Groenboek bedoelde instrumenten vormen een reeks maatregelen die geen systematische oplossingen bieden. Een voorbeeld daarvan is de steun voor brandstofbesparing bij het stedelijk vervoer en andere legitieme doelen. Maar de plotselinge prijsstijging van milieuvriendelijke elektriciteit doet enige alarmbellen rinkelen, evenals het feit dat hiervoor in belangrijke mate gebruik wordt gemaakt van koolwaterstof. De voorgestelde heffing op koolstofuitstoot bestraft de gevolgen, maar doet niets aan de oorzaak. De bevordering van schone energiebronnen, zoals water, wind, zonne-energie en atoomenergie, zou in combinatie met hun stabiele prijsvorming, een belangrijke uitwerking hebben op de samenleving, de economie en de milieubescherming. Dit moet een gebied zijn waar systematische maatregelen worden getroffen. Het verslag van mevrouw Ferreira stelt deze kwestie aan de orde.</p>
    </intervention>
    <intervention id="4-034" speaker_id="28319" name="Nina Škottová" is_mep="True" mode="spoken">
      <p sl="cs">Zoals we in veel vorige toespraken hebben gehoord, is kooldioxide een heel belangrijke speler is in de zogenaamde ecologische prijsbepaling. Het wordt gepresenteerd als de oorzaak van klimaatverandering. Ik wil uw aandacht vestigen op het feit dat volgens wetenschappelijk onderzoek kooldioxide in de atmosfeer toeneemt, niet voordat, maar uitsluitend pas nadat de aarde opwarmt. Dit opwarmingsproces correleert met de activiteit van de zon, zodat de opwarming eerder een gevolg is dan een oorzaak. Dientengevolge zijn de oceanen de belangrijkste veroorzakers van kooldioxide na de opwarming. Natuurlijk ben ik niet tegen een reductie van de CO2 -uitstoot veroorzaakt door menselijke activiteit, maar ik ben van mening dat we eerder onze verantwoordelijkheid moeten aanvaarden voor verontreiniging die van invloed is op de gezondheid en andere zaken, dan de verantwoordelijkheid voor klimaatverandering. Laten we het kind bij zijn naam noemen.</p>
    </intervention>
    <intervention id="4-035" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">Mijnheer de Voorzitter, commissaris, dit is een goed verslag. Ik wil niet ingaan op de reeds genoemde punten, maar slechts de aandacht vragen voor enkele bijzondere kwesties.</p>
      <p sl="pl">Ten eerste vormen mensen niet het belangrijkste deel van het “milieu” zijn en behoren het water, de bodem en de aarde niet tot het bezit van de mensheid. Mensen gebruiken deze slechts, we zijn niet meer dan pachters. Dat moeten we voor ogen houden. Kwesties die het milieu beïnvloeden, kennen geen grenzen – lucht, water en de bodem zijn niet aan grenzen gebonden – dus moeten onze activiteiten over de grenzen reiken. Dit geldt op het niveau van de Europese Unie, maar het geldt ook voor de hele wereld. Anders zullen onze activiteiten niet hun doel bereiken.</p>
      <p sl="pl">Ik wil op nog een kwestie wijzen. Los van deze fiscale onderwerpen en economische druk is het heel belangrijk om meer bewustzijn bij mensen op te wekken, om te beginnen bij de kinderen. Anders krijgen we geen energiezuinige technische apparaten, huizen, auto’s en voertuigen. Ik dank u, commissaris, voor de voortgang tot dusver en ik vraag u verdere stappen in deze richting te zetten.</p>
    </intervention>
    <intervention id="4-036" speaker_id="28325" name="Sylwester Chruszcz" is_mep="True" mode="spoken">
      <p sl="pl">Mijnheer de Voorzitter, commissaris, ik dank mevrouw Ferreira voor het verslag dat ze heeft gepresenteerd. Zoals dit debat illustreerde, heeft dit betrekking op vraagstukken die in de toekomst steeds belangrijker worden.</p>
      <p sl="pl">In het debat van vandaag hebben we gesproken over de manier waarop we ecologisch moeten denken. Ik ben ervan overtuigd dat er sprake is van een behoorlijk ecologisch bewustzijn in de Europese Unie en in de afzonderlijke lidstaten. Mensen willen ecologisch wonen, ze willen een ecologische levensstijl en ze zijn heel ecologisch bewust.</p>
      <p sl="pl">Maar laten we niet vergeten dat er veel landen in de Europese Unie zijn, zoals Bulgarije en Polen, die vele decennia onder een ander regime hebben geleefd. Onze economieën waren gebaseerd op een andere methode om energie te verkrijgen. De regelgeving van het stelsel van milieubelastingen kan daarom leiden tot minder concurrentievermogen van deze economieën met als gevolg minder bewustzijn voor het milieu.</p>
    </intervention>
    <intervention id="4-037" speaker_id="4382" name="Avril Doyle" is_mep="True" mode="spoken">
      <p sl="en">Mijnheer de Voorzitter, terwijl we het hoofd bieden aan de ernstigste uitdaging van ons milieu, de klimaatverandering, hebben we onze aandacht duidelijk gericht op welvarende, maar koolstofarme economieën om te voldoen aan de mondiale doelen ter vermindering van CO2 -uitstoot. Hierbij moet een reeks marktconforme instrumenten, waaronder belastingen, een vitale rol spelen die haar grondslag vindt in het algemeen geaccepteerde principe “de vervuiler betaalt”.</p>
      <p sl="en">Ondanks het uitstekende werk en de vele aanbevelingen die ik steun, is het verslag als geheel voor mij onaanvaardbaar omdat het teveel nadruk legt op belastingen. Neem het herhaalde verzoek aan de Commissie om met regelgeving op dit punt te komen, zoals bijvoorbeeld in paragraaf 26 waarin de Commissie wordt verzocht “om voor het einde van 2008 te komen met een wetsvoorstel voor een minimale EU-belasting op CO2 ”. Het is mijn stellige mening dat een dergelijke belasting een zaak is voor elke lidstaat.</p>
    </intervention>
    <intervention id="4-038" speaker_id="photo_generic" name="Androula Vassiliou" is_mep="True" mode="spoken">
      <p sl="en">lid van de Commissie. – Mijnheer de Voorzitter, ik spreek graag mijn dank uit aan de geachte afgevaardigden voor hun commentaren en standpunten die zij in het debat naar voren hebben gebracht. Ik zal trachten op sommige commentaren in te gaan.</p>
      <p sl="en">Mevrouw Ferreira noemde het gebrek aan informatie over de antwoorden op ons debat. Ik deel u mede dat we 170 antwoorden hebben ontvangen die op dit moment worden geanalyseerd. We hopen tegen het eind van de zomer over een samenvatting van deze antwoorden te beschikken. Op dat moment zullen we u natuurlijk deze samenvatting verstrekken.</p>
      <p sl="en">De heer Wijkman wees op de inconsistentie tussen emissiehandelssystemen en de koolstofbelasting. Bij de herziening van de Richtlijn inzake energiebelasting behoort het juist tot de doelstellingen om elke mogelijke inconsistentie aan te pakken en op te lossen.</p>
      <p sl="en">Twee afgevaardigden wezen op het vraagstuk van mogelijke belastingaanpassingen aan de grens om een koolstoflek te voorkomen in het geval internationale onderhandelingen mislukken. Ik merk hierbij op dat het belangrijkste en prioritaire doel van de Commissie is om een succesvolle internationale – post-Kyoto-overeenkomst te houden over de aanpak van klimaatverandering.</p>
      <p sl="en">Wat betreft de kwestie van belasting op kerosine bij de luchtvaart: dit onderwerp is al besproken met de lidstaten. Het bleek een zeer gevoelige kwestie te zijn en er is geen vooruitgang geboekt. Twee lidstaten passen deze soort belasting toe, maar ik wijs erop dat er ook vragen zijn gerezen met betrekking tot het internationaal recht. De Commissie is niet van plan met enig voorstel voor een dergelijke belasting te komen.</p>
      <p sl="en">Wat betreft het hanteren van lagere BTW-percentages om milieudoelen te bereiken: momenteel studeren de diensten van de Commissie hierop.</p>
      <p sl="en">Tot slot merk ik op dat een aantal commentaren van de geachte afgevaardigden betrekking heeft op het werkterrein van andere commissarissen. Ik heb nota genomen van al uw commentaren en ik zal deze aan de desbetreffende commissarissen overbrengen. Zij zullen deze analyseren en in overweging nemen bij de vervolgactie op het Groenboek.</p>
    </intervention>
    <intervention id="4-039" speaker_id="5735" name="Anne Ferreira" is_mep="True" mode="spoken" role="rapporteur">
      <p sl="fr">Dank u, commissaris, dank u dames en heren, voor uw zeer grondige en belangrijke bijdragen. We stellen het op prijs dat het belastingdebat niet is afgesloten en ik wil in dit stadium van de besprekingen nog graag op drie punten wijzen.</p>
      <p sl="fr">Ten eerste de verhouding die de energiebelastingen voor hun rekening nemen. Gemiddeld vertegenwoordigen ze 76 procent van de milieubelasting, vergeleken bij 21 procent voor vervoer.</p>
      <p sl="fr">Ten tweede moeten binnenlandse consumenten verreweg het grootste deel van de milieubelastingen betalen, terwijl andere sectoren van de economie de grootste gebruikers zijn van energie, water en vervoer.</p>
      <p sl="fr">Ten derde is het deel van het BBP van de lidstaten dat door de milieubelastingen wordt vertegenwoordigd gedurende de laatste vijf jaar afgenomen. Dat is iets om over na te denken bij onze toekomstige beraadslagingen.</p>
      <p sl="fr">Ik betreur zeker datgene wat de EPP vraagt voor wat betreft paragraaf 26 waarin we een minimale EU-belasting op CO2 voorstellen. Het lijkt mij dat we moeten voortgaan op dat pad als we het dumpen in de Europese Unie willen voorkomen. De gedachte is niet om de belastingbevoegdheid bij de lidstaten weg te halen, het gaat om een minimale belastingharmonisatie. Die is nodig en dat wordt onderstreept.</p>
      <p sl="fr">Los van het feit dat de lidstaten om meer voortgang vragen bij de coördinatie van belastingen, wil ik ook graag de aandacht op een ander punt van het verslag vestigen. Verlagingen van inkomstenbelastingen kunnen niet alleen worden gekoppeld aan de verlaging van milieubelastingen zoals de Commissie voorstelt. Naar mijn mening moet dit deel uitmaken van een algemenere hervorming met principes als solidariteit en sociale rechtvaardigheid. Ik ben mij ervan bewust dat dit nog niet tot de bevoegdheid van de lidstaten behoort, maar laten we er hier over nadenken en de lidstaten enige informatie geven.</p>
      <p sl="fr">Het laatste punt dat ik belangrijk vind, is de binnenlandse dimensie. De maatregelen die we hier treffen, mogen geen nadelig effect hebben op de huishoudens die al op een laag inkomen zijn aangewezen en de positie van andere huishoudens onzeker maken.</p>
      <p sl="fr">Dat wilde ik tot besluit zeggen. Dank u, commissaris; ik verzeker u dat u onze steun hebt bij het opstellen van verdere regelgeving over deze zaken.</p>
    </intervention>
    <intervention id="4-042" speaker_id="4453" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="4-041" speaker_id="23816" name="András Gyürk" is_mep="True" mode="written">
      <p sl="hu">Tegenwoordig geven de lidstaten om hun milieudoelstellingen te behalen bijna uitsluitend de voorkeur aan rechtstreekse regelgeving, ook al zijn er veel andere regulerende instrumenten beschikbaar. Wij vinden dat er meer aandacht nodig is voor marktconforme stimuleringsmaatregelen op het gebied van milieubescherming. Wij geloven dat de marktbegrippen concurrentie en milieubescherming elkaar niet wederzijds uitsluiten.</p>
      <p sl="hu">De betekenis van marktprikkels is dat het doel van de milieukwaliteit hiermee op een goedkopere en effectievere wijze bereikbaar wordt en dat tegelijkertijd andere sociale doelstellingen haalbaar worden. Helaas heeft de Europese Unie niet veel gedaan aan de bevordering van marktconforme stimuleringsmaatregelen, al kan het emissiehandelssysteem als een uitzondering worden beschouwd. Daarom is het bemoedigend dat het Groenboek een overzicht bevat met verborgen kansen voor deze thematische stimuleringsmaatregelen. Wij vinden echter dat het overzicht nog veel verder had moeten gaan.</p>
      <p sl="hu">Een ruimer gebruik van marktconforme regelgeving moet gelijk op gaan met een vermindering van ineffectieve rechtstreekse regelgeving. Aangezien economische stimuleringsmaatregelen inkomsten genereren, moeten we juist toetsen hoe deze instrumenten, die hoofdzakelijk worden opgelegd op arbeid, belastinginkomsten kunnen genereren. Dit onderwerp rechtvaardigt een intensief debat. Ook zijn we ervan overtuigd dat de ambitieuze milieubeleidsdoelstellingen van de EU niet haalbaar zijn tenzij we ons meer gaan bewegen op het terrein van de marktprikkels.</p>
    </intervention>
  </section>
  <section id="creitem6" title="6. Internationale standaarden voor financiële verslaglegging (IFRS) en het bestuur van de International Accounting Standards Board (IASB) (debat)">
    <intervention id="4-044" speaker_id="4453" name="De Voorzitter" is_mep="True" mode="spoken">
      <p sl="nl">Aan de orde is het verslag van Alexander Radwin, namens de Commissie economische en monetaire zaken, over internationale standaarden voor financiële verslaglegging (IFRS) en het bestuur van de International Accounting Standards Board (IASB) (2006/2248(INI)) (A6-0032/2008).</p>
    </intervention>
    <intervention id="4-045" speaker_id="4292" name="Alexander Radwan" is_mep="True" mode="spoken" role="rapporteur">
      <p sl="de">Mevrouw de Voorzitter, het onderwerp van het voorliggende verslag lijkt op het eerste gezicht heel technisch. Het betreft de zogenaamde standaarden voor jaarrekeningen in de Europese Unie en ook wereldwijd, vooral voor kleine en middelgrote ondernemingen. Het is misschien wel het soort onderwerp dat nu in het Europees Parlement wordt besproken en pas verscheidene jaren daarna zijn invloed pas gaat laten gelden op de economie en de gewone mensen. In dat stadium zal de roep worden gehoord dat niemand weet waar deze standaarden vandaan komen of wie ervoor verantwoordelijk is. Evenmin weet nog iemand waarom ze moeten worden toegepast.</p>
      <p sl="de">De doelstelling is te komen tot één set reeks mondiale standaarden voor financiële verslaglegging, vooral voor naamloze vennootschappen. We steunen die doelstelling. Het argument dat daarvoor pleit is dat we behoefte hebben aan “standaarden van hoge kwaliteit” en dit Huis beschouwt zichzelf als het enige forum dat bevoegd is deze standaarden van hoge kwaliteit vast te stellen. In deze tijden van turbulentie op de financiële markten wekt het echter verbazing om te horen dat dezelfde mensen die eerder hebben gepleit voor het principe van fair value (reële waarde) nu dat principe ter discussie stellen en ook vragen of een “markt tot markt”-benadering nog verstandig is als we niet langer een markt hebben. Deze zelfde mensen die de geest uit de fles lieten ontsnappen, vragen nu of we op het goede spoor zitten.</p>
      <p sl="de">De enige verantwoordelijken voor deze standaarden zijn de mensen die op het kantoor van deze private organisatie in Londen zitten. Zij werden bij het opstellen van hun standaarden ongetwijfeld beïnvloed door de wens om zelf hun baan te behouden. Mijn verslag, waarover we vandaag gaan stemmen, gaat daarom niet alleen over de gevolgen voor kleine en middelgrote ondernemingen, maar ook over de fundamentele vraag wie de regels voor wie opstelt en wie toezicht houdt op de toepassing van de regels.</p>
      <p sl="de">Het eerste onderwerp is dat van de bestuursstructuur: hoe transparant is deze organisatie? Met andere woorden, hoe transparant is haar financiering? Er is hier zeker sprake van verborgen belangen. De leden van deze commissie die om transparantie vragen en altijd de markt als transparant proberen af te schilderen, moeten zich ten minste een kleine moeite getroosten om zelf te voldoen aan de vereisten van transparantie die zij voor de markt voorschrijven! Mijn indruk tot dusver is dat deze organisatie met alle middelen die zij tot haar beschikking heeft, alle middelen inzet in haar strijd om transparantie in enigerlei vorm te vermijden.</p>
      <p sl="de">Wie neemt de beslissingen over financiering en de keuze van personeel voor specifieke posten? Om welke reden worden personen benoemd? Gaat het om een regionale balans? Gaat om het om een intersectorale balans? Het huidige project betreft de IFRS voor kleine en middelgrote ondernemingen, dus is het redelijk om te vragen wie de kleine en middelgrote ondernemingen vertegenwoordigt. Wie heeft kennis van kleine en middelgrote ondernemingen? En nog iets anders: waarom staan juist nu de IFRS voor kleine en middelgrote ondernemingen op de agenda? Wie stelt de agenda op?</p>
      <p sl="de">Aan commissaris McCreevy en Sir David Tweedie is gedurende een aantal jaren vele keren gevraagd waarom we dit feitelijk doen. Het heeft veel jaren gekost, maar we weten nu waarom we discussiëren over IFRS voor kleine en middelgrote ondernemingen in Europa: het is vanwege verzoeken vanuit Zuid-Afrika en Brazilië. Wat een prachtig antwoord! We weten heel goed dat we ons helemaal niet bezighouden met Zuid-Afrika of Brazilië, maar eerder met de Europese markt waar een heleboel geld kan worden verdiend als van KMO’s (kleine en middelgrote ondernemingen) wordt geëist dat ze iets als dit invoeren. Dit is dus waar het om gaat in de kwestie van de bestuursstructuur. Enkele eerste, positieve stappen zijn gezet.</p>
      <p sl="de">Maar alle organen die in de toekomst moeten worden ingesteld, zullen worden beoordeeld overeenkomstig de vraag of de mensen die tot deze toezichthoudende organisatie behoren en daar vragen op politiek niveau over moeten beantwoorden – en dat kan ook een lid van de Commissie zijn – ook de bevoegdheid zullen hebben om aan nieuwe ontwikkelingen vorm te geven. Het is niet voldoende dat ze eenvoudigweg van voorstellen op de hoogte worden gesteld.</p>
      <p sl="de">Een van onze doelen is convergentie. We moeten ervoor zorgdragen dat de interpretatie van convergentie niet aan de greep van Europa ontsnapt en wordt vervangen door de interpretatie van de SEC. In Europa zijn we vandaag voldoende bekend met de manier waarop toezicht wordt gehouden op de effectenbeurs van de VS. We moeten niet zo naïef zijn om de zaak van het toezicht aan de Amerikanen over te laten. Wat we willen, is daarom datgene wat we al gevraagd hebben: IFRS zoals Europa ze kent en niet zoals deze board dicteert.</p>
      <p sl="de">Kleine en middelgrote ondernemingen krijgen hiermee te maken, en ik moet zeggen, zonder er doekjes om te wikkelen, dat de ideeën die vandaag op tafel liggen te gecompliceerd en te moeilijk zijn. Ik zou ook willen waarschuwen tegen een vrijwillige aanpak. Ik draag vandaag mijn Beierse jas en er schiet mij een goed oud Beiers woord te binnen: het is “hinterfotzig ” en het betekent zoiets als “onoprecht” of “via een achterdeur”. We weten heel goed – ondanks alle ontkenningen en de berusting – dat IFRS voor kleine en middelgrote ondernemingen op de Europese markt zal worden geïntroduceerd via de achterdeur, via een klein aantal lidstaten. We zullen dan dezelfde stemmen horen roepen om één enkele reeks standaarden en zij zullen hun standaarden aan de markt blijven opdringen – standaarden die te complex zijn, die niemand begrijpt en niemand wil – zuiver en alleen vanwege een marktperspectief. Wat we hier hebben, is een geval van een minderheid die probeert haar wil op te leggen aan een meerderheid op mondiaal niveau en dat onaanvaardbaar!</p>
    </intervention>
    <intervention id="4-046" speaker_id="photo_generic" name="Charlie McCreevy" is_mep="True" mode="spoken">
      <p sl="en">lid van de Commissie . – Mevrouw de Voorzitter, ik bedank de Commissie economische en monetaire zaken en in het bijzonder de heer Radwan voor het aanzienlijke werk dat is besteed aan dit uitgebreide verslag.</p>
      <p sl="en">Het stelt belangrijke onderwerpen voor de toekomstige ontwikkeling van Europese en mondiale kapitaalmarkten aan de orde. In deze korte interventie kan ik niet op alle onderwerpen in het verslag ingaan. Laat ik me daarom beperken tot een drietal punten. Een, vraagstukken over de bestuursstructuur; twee, de inbreng van de EU in de International Accounting Standards Board, de IASB; en drie, het project om een standaard voor jaarrekeningen voor kleine en middelgrote ondernemingen te ontwikkelen.</p>
      <p sl="en">Wat betreft het IASB-bestuur, uw verslag belicht terecht het feit dat onze gezamenlijke doelstelling een hoogwaardige mondiale standaard voor jaarrekeningen te ontwikkelen. De beslissing van de EU om van de op de beurs genoteerde ondernemingen te verlangen dat ze internationale standaarden voor jaarrekeningen gebruiken, was een moedige en visionaire stap naar dit doel. Eén enkele reeks van mondiaal geaccepteerde jaarrekeningen zou belangrijke voordelen bieden voor onze ondernemingen, onze kapitaalmarkten en onze economie.</p>
      <p sl="en">We moeten voortdurend ernaar streven naar dat de internationale standaarden voor jaarrekeningen relevant blijven tegenover veranderende economische omstandigheden en dat ze op evenwichtige wijze de belangen van alle belanghebbenden representeren. Om ervoor te zorgen dat aan deze voorwaarden voortdurend wordt voldaan, moet bij voorrang op een drietal gebieden voortgang worden geboekt.</p>
      <p sl="en">Ten eerste moet de verantwoordingsplicht van de International Accounting Standards Committee Foundation (IASCF) worden verbeterd, vooral naar overheidsinstanties toe. Laatstgenoemden moeten een actieve rol spelen bij de selectie en benoeming van trustees. Het voorstel dat ik vorig jaar november samen met mijn collega’s in de VS SEC, de Japanse FSA en de International Organisation of Securities Commissions (IOSCO) heb opgesteld, gaat wat dit betreft in de richting die door uw verslag wordt bepleit.</p>
      <p sl="en">Ten tweede moeten we kijken naar de manier waarop het agendavormingsproces bij de IASB kan worden verbeterd. Vooral het proces door middel waarvan prioriteiten worden gesteld, moet meer open en transparant worden.</p>
      <p sl="en">Ten derde moeten de IASB-procedures worden verbeterd, in hoofdzaak door de standaarden aan een effectbeoordeling te onderwerpen voordat ze worden vastgesteld.</p>
      <p sl="en">Uw verslag doet hiervoor en voor verwante punten constructieve suggesties. De aangekondigde evaluatie van de statuten van de IASCF verschaft de gelegenheid om de noodzakelijke hervormingen in te voeren. De commissie streeft deze na in overleg met dit Huis, de lidstaten en onze internationale partners.</p>
      <p sl="en">Nu wat betreft de input van de EU in de IASB. Uw verslag stelt dat de EU haar capaciteit moet vergroten om te zorgen dat haar standpunten over financiële zaken op internationaal niveau worden gehoord. Ik ben het daarmee eens. We moeten vooral middelen vinden om de standpunten van Europese belanghebbenden, in het bijzonder de proactieve input in het agendavormingsproces van IASB, tijdig en op een coherente manier bij de IASB aan te kaarten.</p>
      <p sl="en">Ik zie dit eerder als een evolutionair dan als een revolutionair proces. We moeten bouwen op de EFRAG (European Financial Reporting Advisory Group) . Ik wil dit met spoed aanpakken, met inbegrip van de mogelijkheid om gelden van de communautaire begroting te gebruiken ter ondersteuning van een dergelijke structuur.</p>
      <p sl="en">Ik moet echter een duidelijke en ondubbelzinnige waarschuwing laten horen. Deze structuur zal in geen geval een embryonale Europese standaard vormen, evenmin kan er sprake zijn van een ontwikkeling van Europese interpretaties van internationale standaarden voor jaarrekeningen. Europa moet en zal deel uitmaken van de beweging naar één enkele reeks mondiaal geaccepteerde jaarrekeningen. Al het andere zal schade toebrengen aan het internationale concurrentievermogen van onze ondernemingen en onze kapitaalmarkt.</p>
      <p sl="en">Voor wat betreft het IASB-project dat een jaarrekening voor KMO’s ontwikkelt, stel ik voorop dat de Commissie geen wettelijke basis heeft om deze standaard goed te keuren. Bovendien hebben we nooit enige verplichting op ons genomen ten aanzien van enige standaard die de IASB opstelt. We zouden dit alleen doen als we werkelijk overtuigd waren dat de IASB een standaard opstelt die voldoet aan de belangen van Europese gebruikers.</p>
      <p sl="en">De IASB heeft het project nog niet afgerond. In deze fase zijn de inzichten van de Commissie echter duidelijk. Het huidige door de IASB gepubliceerde ontwerp blijft te complex om een bevredigend kader te verschaffen voor jaarrekeningen van Europese KMO’s, in het bijzonder voor de kleinere ondernemingen. Wij blijven de vereenvoudiging van de regelgeving voor de KMO’s nastreven, met inbegrip van het verslaggevingsgebied.</p>
    </intervention>
    <intervention id="4-047" speaker_id="2224" name="Klaus-Heiner Lehne" is_mep="True" mode="spoken">
      <p sl="de">rapporteur voor advies van de Commissie juridische zaken. – Mevrouw de Voorzitter, dames en heren, het IAS-systeem is zinvol voor grote beursgenoteerde ondernemingen die wereldwijd opereren. Daarom besloten we in de vorige zittingsperiode van het Parlement op voorstel van de Commissie juridische zaken de IAS-regelgeving aan te nemen.</p>
      <p sl="de">Het uiteindelijke doel was, zoals Alexander Radwan zei, te komen tot convergentie, in ieder geval met de VS en zo mogelijk wereldwijd. Het systeem heeft geen zin in het geval van kleine en middelgrote ondernemingen, omdat zij doorgaans geen behoefte hebben aan internationale financiële markten, geen behoefte aan Wall Street en de rest. Om deze reden alleen is de noodzaak om IFRS voor kleine en middelgrote ondernemingen te ontwikkelen hoogst twijfelachtig.</p>
      <p sl="de">Bovendien – en ik vind dat commissaris McCreevy daarin geheel gelijk heeft – is het huidige voorstel, hoe dan ook bekeken, niets meer dan een afgeslankte versie van uiterst gecompliceerde internationale standaarden, die totaal ongeschikt zijn voor de structuur van kleine en middelgrote ondernemingen in Europa. Ze zijn in het bijzonder ongeschikt voor familiebedrijven die al verscheidene generaties door hun eigenaars worden geleid; die hun bezittingen al lang hebben afgeboekt; en waarbij toepassing van de fair-value regels eenvoudigweg tot hebzucht zou aanmoedigen en tenslotte heel waarschijnlijk de overlevingskansen van de bedrijven in gevaar zou kunnen brengen.</p>
      <p sl="de">Aan de andere kant moeten we realistisch zijn. Uiteindelijk zal de kwestie van de standaarden voor jaarrekeningen van de KMO’s in Europa niet ontkomen aan enige vorm van druk tot harmonisatie. Onze vraag is naar vergelijkbaarheid, in elk geval binnen de interne markt. Ik vind het dus belangrijk dat we serieus overwegen op welke wijze we Europese alternatieven ontwikkelen voor de voorstellen van Londen, met het doel om ook op dit gebied tot een grotere standaardisatie te komen. Maar wel een standaardisatie die zinvol en geschikt voor KMO’s is en die eerder op waardebepaling op lange dan op korte termijn is gericht.</p>
      <p sl="de">Ik heb nog een opmerking over de organen van de IAS. Er is hier een echt probleem, zoals Alexander Radwan heeft geschetst. Er is misschien een zeker geografisch evenwicht, maar geen evenwicht in termen van economisch belang. Europa is veruit het grootste blok, de grootste regio waarin de regels van IAS worden toegepast. Daarom moeten we een daarmee in overeenstemming zijnde zeggenschap hebben. We kunnen gewoonweg niet vergeleken worden met bijvoorbeeld Australië. Australië is vergelijkbaar met een middelgroot land in de EU of zelfs met een grote regio zoals Noordrijn-Westfalen. Het evenwicht moet in dit opzicht worden verbeterd.</p>
    </intervention>
    <intervention id="4-048" speaker_id="39534" name="Cornelis Visser" is_mep="True" mode="spoken">
      <p sl="nl">namens de PPE-DE-Fractie. – Voorzitter, allereerst wil ik collega Radwan feliciteren met het tot stand brengen van dit gedegen verslag. Er is tot het laatste moment over onderhandeld. Het is een duidelijk, maar soms ook kritisch verslag geworden. De rapporteur is ervan overtuigd dat de democratische controle op de IASB verbeterd moet worden en ik ben blij dat de IASB aandacht schenkt aan deze kritiek.</p>
      <p sl="nl">De voorzitter van de Board of Trustees , de heer Gerrit Zalm, heeft recent in het Europees Parlement aangegeven hiervoor open te staan en voorstellen voor te bereiden voor aanpassing van de structuur. De IASB werkt aan IFRS-standaarden voor het midden- en kleinbedrijf. Ik ben het met de rapporteur eens dat de boekhoudnormen volgens IFRS te ingewikkeld en te kostbaar zijn voor het midden- en kleinbedrijf. Ook het bevorderen van het vrijwillig gebruik van IFRS door het midden- en kleinbedrijf zou naar mijn mening het risico van een verkapte Europese invoering met zich meebrengen. Naar mijn mening moet onderscheid worden gemaakt naar bedrijfsgrootte. Voor grote multinationals en banken en verzekeringsmaatschappijen die wereldwijd opereren, is het goed om één standaard voor jaarrekeningen te hebben. Voor het midden- en kleinbedrijf in Europa is het beter wanneer ze de eigen standaard houden.</p>
      <p sl="nl">De IASB heeft veel bereikt als het gaat om internationale beursgenoteerde bedrijven en de accountantstandaard daarvoor. Wanneer het midden- en kleinbedrijf nu aangeeft dat er kosten en moeite net zo goed met meerdere standaarden gerealiseerd kunnen worden, dan moet dat niet van bovenaf worden opgelegd met één standaard. Het belang van de beleggers en het belang van transparantie moet overigens nadrukkelijk worden meegewogen. De politiek is er om te faciliteren, zodat er goede, transparante en kosteneffectieve informatie is over de resultaten van het bedrijfsleven. Ik denk dat de voordelen die het IFRS heeft gehad voor de Europese aandelenmarkten globaal van toepassing zijn, zeker wanneer de Verenigde Staten hun systeem van US-GAAP inruilen voor IFRS. De wereldwijde investeerder en aandeelhouder hebben hierin een groot belang als het gaat om de vergelijkbaarheid. De gedachte achter het IFRS verdient daarom steun vanuit het Europees Parlement.</p>
    </intervention>
    <intervention id="4-049" speaker_id="1985" name="Pervenche Berès" is_mep="True" mode="spoken">
      <p sl="fr">namens de PSE-Fractie. – Dank u, commissaris, dat het u gelukt is om naar Straatsburg te komen. Dank ook aan de rapporteur in zijn Beiers kostuum. Ik vind dat we heel goed hebben samengewerkt en de manier waarop het mogelijk was de amendementen van de verschillende mensen in uw verslag te verwerken, vormt daar een bewijs van.</p>
      <p sl="fr">Allereerst wil ik een drietal opmerkingen maken over standaarden voor jaarrekeningen. Het lijkt mij dat we in termen van bestuur en beheer van het orgaan dat verantwoordelijk is voor vaststelling van deze standaarden voor jaarrekeningen, in een ongewone situatie verkeren. Er zijn veel vormen van standaardisatie. Niet allemaal hebben ze in termen van bevoegdheid en bestuursstructuur net zo’n sterke uitwerking op de financiële stabiliteit of op de vraagstukken als de standaarden voor jaarrekeningen. Vandaag doet zich een belangrijke gebeurtenis voor, een overgang naar volwassenheid.</p>
      <p sl="fr">Bij de formulering van deze standaarden voor jaarrekeningen, misschien door accountants die er zelf mee werkten, werd de fundamentele basis zeer goed voorbereid. Tegenwoordig zijn deze standaarden internationaal. Ze worden door iedereen gebruikt en toegepast en dus is vraag van de bestuursstructuur van zeer groot belang.</p>
      <p sl="fr">Hoe past het orgaan dat verantwoordelijk is voor de opstelling van standaarden voor jaarrekeningen in de internationale bestuursstructuur, met betrekking tot democratische organen, die legitiem de rechtsstatelijke bevoegdheid vertegenwoordigen, en aan de Europese Unie in het bijzonder?</p>
      <p sl="fr">De tweede opmerking is dat we voor wat betreft de bestuursstructuur moeten kijken of er sprake is van evenwicht tussen deze organen. Wat is het geografische evenwicht, wat is het evenwicht in de vertegenwoordiging, niet alleen van degenen die de standaarden hebben opgesteld maar ook van degenen die ze moeten gebruiken?</p>
      <p sl="fr">De derde opmerking betreft de financiering. Hoe worden deze organen gefinancierd? Misschien is de gedachte aan een heffing op ondernemingen die door de regelgevende organen worden gecoördineerd, de moeite waard? Kunnen ze worden gefinancierd door de overheid, door de Europese Gemeenschap? We hopen dat de commissaris met enkele krachtige voorstellen op dat punt komt.</p>
      <p sl="fr">De vierde kwestie met betrekking tot deze organen is het programma. Is het juist om hen het concept van fair value te laten ontwikkelen als we weten dat dit gevolgen kan hebben voor de financiële stabiliteit? Is het juist om dit orgaan een KMO-programma te laten ontwikkelen dat Europa niet nodig heeft? Is het juist om te stellen dat bij deze kwestie van standaarden voor KMO’s – zoals onze rapporteur heeft gezegd alleen maar Zuid-Afrika of Australië deze misschien nodig hebben? De commissaris gaf niet aan of Europa zeggenschap in deze organen heeft. Het is als eerste stap absoluut essentieel dat Europa ervoor zorgt dat zij in de IASB, de IASCF en de IFRIC de kracht van alle lidstaten en de stem van de Europeanen symboliseert. Commissaris, dat is uw verantwoordelijkheid. We verwachten van u krachtige voorstellen op dat punt.</p>
    </intervention>
    <intervention id="4-050" speaker_id="33570" name="Sharon Bowles" is_mep="True" mode="spoken">
      <p sl="en">namens de ALDE-Fractie. – Mevrouw de Voorzitter, de IFRS worden door steeds meer landen overgenomen, dus hun waarde en belang groeit. Dit brengt met zich mee dat de verantwoordingsplicht en de transparantie van de IASB moet worden verbeterd, kwesties die bij de start misschien niet zo voor de hand lagen. Met stappen in die richting ben ik blij, maar ik betreur het dat sommige delen van het verslag op negatieve wijze kritiek uiten in plaats van te erkennen dat er veranderingen op komst zijn en aan te geven op welke wijze voortgang mogelijk is. Verschillende van mijn amendementen zijn meer toekomstgericht, benadrukken het nut en de voordelen evenals de behoefte tot verdere aanpassing, zowel met betrekking tot de standaarden zelf als tot de IASB die er toezicht op houdt. We moeten echter onnodige politisering van technische vraagstukken voorkomen. De IFRS zijn belangrijke instrumenten ter bevordering van vergelijkbaarheid over de grenzen heen en ter vermindering van belastende vereisten voor ondernemingen bij rapportages onder verschillende regimes. Ook bij de presentatie van jaarstukken zijn deze instrumenten geschikt voor andere vergelijkingsdoeleinden. Maar het kan heel wel geval zijn dat dit met instrumenten zoals XBRL-tagging kan worden ontwikkeld. Ik bedank mevrouw van den Burg voor de organisatie van een interessante presentatie vorige week over dat onderwerp.</p>
      <p sl="en">De voorstellen voor de KMO’s brengen in verscheidene kringen veel onrust teweeg. Ze lijken mij meer een instrument voor middelgrote entiteiten die misschien op weg zijn naar een plicht tot een volledig openbare rapportage, dus zijn ze in dat licht mogelijk een afzonderlijke beschouwing waard of is toepassing op vrijwillige basis zinvol. Maar zoals u hebt gezegd, commissaris, zijn ze toch veel te complex voor de meerderheid van de gewone KMO’s.</p>
    </intervention>
    <intervention id="4-051" speaker_id="28112" name="Gay Mitchell" is_mep="True" mode="spoken">
      <p sl="en">Mevrouw de Voorzitter, ik prijs mijn collega de heer Radwan voor zijn zeer goed geschreven verslag. Ik hoop dat Beierse jas die hij vandaag draagt geen indicatie is voor een verandering van politieke richting.</p>
      <p sl="en">De goedkeuring van de IRFS in januari 2005 bracht de Europese Unie veel voordeel doordat zij de boekhoudnormen over de grenzen heen eenvoudiger en de jaarstukken in de verschillende landen gemakkelijker vergelijkbaar heeft gemaakt, hetgeen gunstig is voor de toezichthoudende instanties, de banken en de kapitaalmarkten. Internationale standaarden voor financiële verslaglegging zijn nu in gebruik of worden nu goedgekeurd in meer van honderd landen, waaronder Australië, Zuid-Afrika en andere.</p>
      <p sl="en">Ik steun de oproep voor meer transparantie, effectiviteit en een grotere verantwoordingsplicht met betrekking tot de IASB. De verslagen wijzen op het feit dat het 17 maanden heeft geduurd voordat de IASB een nieuwe voorzitter benoemde. Dit is niet acceptabel. De IASB is een particulier, zelfregulerend orgaan dat de rol van wetgever kreeg toebedeeld en het is niet meer dan juist dat we daarom vragen om een grotere verantwoordingsplicht en meer toezicht. We moeten ook voorzichtig zijn met een roep tot instellen van extra EU-structuren voor het omgaan met de interpretatie en toepassing van de IFRS-standaarden. Waarom zijn deze nodig? Wat gaan ze doen?</p>
      <p sl="en">Ten aanzien van de convergentie van de EU en de VS is er op dit gebied en dat van het gezamenlijk stappenplan met betrekking tot de standaarden voor jaarrekeningen grote voortgang geboekt De Amerikaanse president, de fungerend voorzitter van de Europese Raad en de voorzitter van de Europese Commissie hebben vorig jaar een gezamenlijke verklaring van de EU en de VS ondertekend waarin het bevorderen en nastreven van omstandigheden waaronder de algemeen aanvaarde grondslagen voor financiële verslaggeving van de VS en de IFRS in beide rechtsgebieden worden erkend. Dit is zeer toe te juichen.</p>
      <p sl="en">Wat betreft de toepassing van de IFRS voor KMO’s: KMO’s zijn klein en kleiner. Mij lijkt het beter om deze toepassing met het oog op de flexibiliteit facultatief te maken in plaats van haar toepassing zonder meer te voorkomen.</p>
    </intervention>
    <intervention id="4-052" speaker_id="4483" name="Ieke van den Burg" is_mep="True" mode="spoken">
      <p sl="nl">Voorzitter, ik wil me aansluiten bij de felicitaties aan de heer Radwan, al was het alleen maar omdat we door zijn verslag een heel interessante discussie hebben kunnen voeren over de spanning tussen wetgeving en zelfregulering, vooral in mondiaal verband.</p>
      <p sl="nl">Ik realiseer me de spagaat waarin we ons bevinden met onze wensen. Enerzijds willen we graag die globale standaarden, die wereldwijd worden toegepast, maar anderzijds claimen we onze verantwoordelijkheid om als medewetgever die standaarden ook inhoudelijk te kunnen beoordelen en serieus onze rol als medewetgever te vervullen. Ik denk dat we in de afgelopen tijd ook hebben laten zien dat we dat als Europees Parlement doen.</p>
      <p sl="nl">De sleutel ligt volgens mij in vroegtijdige consultatie, in een evenwichtige afweging van de belangen van alle aandeelhouders, ook dus van zogenaamde derde belangen van werknemers, lokale overheden, toeleveranciers en dergelijke (want adequate financiële verslaglegging is niet alleen in het voordeel van kapitaalverschaffers), en van degelijke effectbeoordelingen. Daar heeft u als Commissie ook een grote verantwoordelijkheid. Dat moet dus ook de komende tijd gebeuren op het gebied van het midden- en kleinbedrijf. Daar zullen we echt een degelijk project van moeten maken in EU-verband.</p>
      <p sl="nl">Tot slot wil ik twee opmerkingen maken die ook met een ander verslag te maken hebben, waarover op de volgende zitting gestemd wordt, het verslag van de heer Lehne over de vereenvoudiging van de regels voor de bedrijven. Daar heb ik ook de lijn aangehouden dat de regels niet alleen een zaak zijn voor de bedrijven en de kapitaalverschaffers en de accountants die er hun geld mee verdienen, maar ook voor werknemers en andere groepen. Daarom moeten we dus niet raken aan de kwaliteit van de regels. Ik heb daar een pleidooi gehouden om in ieder geval ook de regels toe te passen op bedrijven die van de beurs gehaald worden en de off balance -activiteiten. Ik hoop dat u ook steunt dat de IASB nu ook op dat gebied activiteiten onderneemt.</p>
      <p sl="nl">Ik wil eindigen met het warme pleidooi dat ik ook daar gehouden heb voor de XBRL-standaard. U weet dat de SCC in Amerika ook een dezer dagen een besluit gaat nemen om deze verplicht te maken. Ik zou u willen vragen hoe u dat in Europa gaat aanpakken, en u stimuleren om ook voor Europa een routekaart te maken op dat gebied.</p>
    </intervention>
    <intervention id="4-053" speaker_id="729" name="John Purvis" is_mep="True" mode="spoken">
      <p sl="en">Mevrouw de Voorzitter, er zijn vraagstukken rond de transparantie en de bestuursstructuur van de International Accounting Standards Board (IASB), maar dit instituut heeft deze kritiek aanvaard en de noodzaak tot verandering erkend. Er zijn stappen gezet en nog meer stappen zijn voorgenomen: publicatie van “feedback statements” , uitleg van de redenen achter zijn beslissingen, beïnvloeding door kosten-batenanalyses, en uitbreiding en meer actieve betrokkenheid van de Board of Trustees . Het instituut spant zich tot het uiterste in om met het Parlement te communiceren.</p>
      <p sl="en">Het verslag van de heer Radwan is ten opzichte van eerdere versies veel verbeterd en ik denkt dat de positieve amendementen van de PPE-DE en ALDE-Fractie de tekst van vandaag verder verbeteren.</p>
      <p sl="en">Ik bedank de rapporteur omdat hij, ondanks onze verschillende inzichten, bereid was op bepaalde gebieden over dit aspect van de bestuursstructuur tot een compromis te komen. Helaas kan ik het niet met hem eens zijn over de kwestie van de internationale standaarden voor financiële verslaglegging voor KMO’s. De IASB was gevraagd een vereenvoudigde versie voor KMO’s op te stellen. Het verslag van de heer Radwan weigert te erkennen dat dit ook in Europese Unie zinvol kan zijn. Terwijl het voorstel nog slecht in een ontwerpfase verkeert, verklaart het verslag feitelijk dat zo’n versie beslist geen voordeel biedt voor ondernemingen binnen de EU.</p>
      <p sl="en">Toch is ons herhaaldelijk verteld dat het facultatief zal zijn en dat het wordt opgesteld voor die groeiende KMO’s die van plan zijn een beursgenoteerde onderneming te worden. Kleine ondernemingen die geen ambities hebben buiten hun lokale markt behoeven de standaarden niet op te pakken. Bij een opiniepeiling vorig jaar september bleek dat een duidelijke meerderheid van Europese KMO’s, waaronder Duitse KMO’s, overwoog dat de voordelen zwaarder wogen dan de nadelen en een verbetering van de financiële verslaglegging zouden inhouden.</p>
      <p sl="en">De inspanningen van de IASB om mondiale standaarden voor financiële verslaglegging met een hoge kwaliteit te ontwikkelen, vormen een welkome bijdrage aan de Europese en wereldeconomieën. Eerlijk gezegd, ik denk dat we ze zouden moeten toejuichen.</p>
    </intervention>
    <intervention id="4-054" speaker_id="28295" name="Antolín Sánchez Presedo" is_mep="True" mode="spoken">
      <p sl="es">Mevrouw de Voorzitter, de verplichting voor op de kapitaalmarkt gerichte ondernemingen om met ingang van 2005 de IFRS (Internationale standaarden voor financiële verslaglegging) voor het opstellen van hun geconsolideerde jaarrekening toe te passen, is een verstrekkend en politiek hoogst invloedrijk initiatief geweest.</p>
      <p sl="es">Ongeveer honderd landen gebruiken de standaarden en hun mondialisering heeft vergelijkbaarheid en transparantie opgeleverd, met een groter vertrouwen van investeerders, een beter speelveld en een grotere marktdiscipline.</p>
      <p sl="es">Het voorstel bevat twee grote uitdagingen met betrekking tot de bestuursstructuur. De particuliere entiteit die zakelijk en professioneel vanaf 1973 wereldwijd vrijwillige standaarden heeft opgesteld, bevindt zich nu in een positie met een reusachtige verantwoordelijkheid die een verandering van haar aard, procedures en samenstelling noodzakelijk maakt om een transparante, controleerbare instelling te kunnen worden met een legitimatie die past bij haar nieuwe rol.</p>
      <p sl="es">Het is noodzakelijk de activiteiten van alle betrokken publieke en private belangen te kennen en te coördineren, en tegelijkertijd de financiering van de organisatie en haar onafhankelijkheid bij het opstellen van standaarden veilig te stellen. Voorts moet de organisatie worden ingebed in een internationale bestuursstructuur.</p>
      <p sl="es">Het is ook noodzakelijk de Europese financieel-administratieve bestuursstructuur te versterken door een meer proactieve en geïntegreerde aanpak vast stellen voor de voorbereiding, goedkeuring, tenuitvoerlegging en beoordeling van de standaarden. Het is van groot belang het conceptuele kader van standaarden te verbeteren en daarbij voor ogen te houden dat ze noch neutraal noch academisch zijn en zowel winnaars als verliezers kunnen opleveren. Evenzo is het belangrijk om hun effecten te beoordelen en ervoor te zorgen dat ze verenigbaar zijn met de Europese strategie, te leren van financiële perikelen en om standaarden voor jaarrekeningen van administratieve concessies op een evenwichtige manier te reguleren.</p>
      <p sl="es">De regelingen voor financiële verslaglegging voor KMO’s zullen eenvoudig moeten zijn en gekoppeld aan hun exploitatie van de interne en mondiale markt. Deze zaken worden bestreken door het verslag van de heer Radwan waarover een brede consensus bestaat en dat op een zeer gelegen moment komt gezien de aanstaande analyse aan het eind van 2009 en de instelling van een toezichthoudend lichaam en de wijziging van de samenstelling van de Standards Advisory Council (SAC) nog voor volgend jaar.</p>
    </intervention>
    <intervention id="4-055" speaker_id="4246" name="Othmar Karas" is_mep="True" mode="spoken">
      <p sl="de">Mevrouw de Voorzitter, commissaris, mijnheer Radwan, dames en heren, ik juich dit verslag en dit debat van harte toe, omdat ik denk dat we enkele echt gevoelige kwesties aan het sonderen zijn en dit werkelijk over de partijgrenzen heen.</p>
      <p sl="de">Verscheidene punten komen duidelijk te voorschijn uit hetgeen is gezegd. Ten eerste hebben we behoefte aan één reeks standaarden voor naamloze vennootschappen, maar we willen niet alle ondernemingen op een hoop gooien. Ten tweede moet, hoewel we specifieke op maat gesneden regels voor KMO’s niet verwerpen, het kader voor deze regels door ons, de Europese Unie, worden vastgesteld. Ten derde zijn de huidige voorgestelde maatregelen te complex en te kostbaar. Ze hebben geen nut voor de KMO’s en om deze redenen moeten we ze afwijzen. Ten vierde wachten we nog steeds op bevredigende antwoorden op vragen als wie maakt regels voor wie, en wie houdt toezicht op het proces. Er is geen sprake van een democratische legitimatie; er is geen verschil in benadering; er wordt geen rekening gehouden met gerechtvaardigde wensen van KMO’s; en het systeem van democratisch toezicht is inadequaat.</p>
      <p sl="de">Ten vijfde wordt bij het innemen van een standpunt over deze kwestie of bij een poging te antwoorden op deze vragen vaak vergeten dat tweederde van de beroepsbevolking werkzaam is in de particuliere sector, in familiebedrijven. De meerderheid van deze familiebedrijven zijn KMO’s die geen behoefte hebben aan financiering op de kapitaalmarkten. Dit is een punt waar we aan moeten denken wanneer we worden geconfronteerd met voorstellen die alle ondernemingen als zijnde gelijk willen behandelen.</p>
      <p sl="de">Dank u voor dit waardevolle debat!</p>
    </intervention>
    <intervention id="4-056" speaker_id="2073" name="Richard Howitt" is_mep="True" mode="spoken">
      <p sl="en">Mevrouw de Voorzitter, paragraaf 30 van onze ontwerpresolutie wijst erop dat financiële overzichten niet slechts de behoeften van de beleggers, maar ook die van andere belanghebbenden dienen.</p>
      <p sl="en">Als we ook aandacht besteden aan de behoefte tot verandering van EU-regels in paragraaf 41, herinner ik de commissaris eraan dat dit Parlement bij stemming heeft uitgesproken dat eventuele veranderingen in de vierde en zevende vennootschapsrichtlijnen ook een eis voor sociale en ecologische verslaglegging door ondernemingen moeten bevatten.</p>
      <p sl="en">Ik vestig zijn aandacht op dergelijke eisen in Zuid-Afrika, in het Franse recht terzake van nieuwe economische regelgeving, maar ook op de aanbevelingen van het project Accounting for Sustainability van de Prins van Wales in mijn eigen land, het Verenigd Koninkrijk.</p>
      <p sl="en">In de tussentijd zou ik de commissaris bovendien willen vragen of de Commissie, in navolging van haar aanbeveling in 2001 over ecologische kwesties in onze nieuwe jaarrekeningen, een soortgelijke aanbeveling zou kunnen doen over sociale kwesties bij jaarrekeningen. Ik wil de commissaris ook vragen druk uit te oefenen bij de International Accounting Standards Board om sociale en ecologische aspecten op te nemen in de voorgenomen publicatie van een managementrapportage. De Commissie kan dit al dan niet maatschappelijk verantwoord ondernemen willen noemen, maar wellicht kunnen wij het er vandaag allemaal over eens worden dat we het financiële verslaglegging voor ondernemingen die verplicht zijn tot verantwoording, noemen.</p>
    </intervention>
    <intervention id="4-057" speaker_id="1992" name="José Manuel García-Margallo y Marfil" is_mep="True" mode="spoken">
      <p sl="es">Mevrouw de Voorzitter, de recente financiële crises tonen het belang aan van hoogwaardige standaarden voor jaarrekeningen met het oog op het goed functioneren van de markten.</p>
      <p sl="es">Nog een andere les die uit de crisis kan worden geleerd is dat er een zekere asymmetrie is tussen het aangegeven belang van standaarden voor jaarrekeningen en de aard en het beheer van particuliere entiteiten die verantwoordelijk zijn voor opstellen, uitbrengen en interpreteren van deze standaarden.</p>
      <p sl="es">Het verslag van de heer Radwan wijst er daarom terecht op dat de eerste kwestie waarmee we te maken hebben die van het bestuur is. Hij heeft mijns inziens intelligente en realistische voorstellen gedaan over de noodzaak dat instellingen die de Unie vertegenwoordigen, zich meer proactief opstellen in dit proces van het formuleren van standaarden die in de communautaire rechtsorde worden geïncorporeerd. En dat geldt ook voor de interne regels van bestuur van deze particuliere entiteiten. Grotere transparantie, waarborgen om belangentegenstellingen te voorkomen en een bredere geografische vertegenwoordiging vormen enkele van de door de heer Radwan ingediende voorstellen.</p>
      <p sl="es">Het tweede aspect dat in het verslag wordt behandeld, is de kwestie van de kleine en middelgrote ondernemingen. We hebben in dit Huis gewezen op de noodzaak om twee doelstellingen met elkaar te verzoenen: vereenvoudiging van en lagere kosten bij financiële verslaggeving voor KMO’s en de verstrekking van adequate informatie voor de marktspelers.</p>
      <p sl="es">Het laatste punt door de heer Radwan opgevoerd – een punt waar ik me bij aansluit – is de behoefte aan mondiale standaarden in een mondiale omgeving. Uiterst belangrijk is het daarom overeenkomsten te bereiken met de andere belangrijke financiële markten in de wereld, in het bijzonder de Verenigde Staten.</p>
      <p sl="es">Dit vraagt om meer dynamiek en een belangrijkere rol voor de Europese instellingen waaronder dit Parlement en van al degenen die vandaag luisteren.</p>
    </intervention>
    <intervention id="4-058" speaker_id="2206" name="Reinhard Rack" is_mep="True" mode="spoken">
      <p sl="de">Mevrouw de Voorzitter, ik beaam volledig wat onze collega zojuist heeft gezegd. De onderliggende veronderstelling is hier – en de heer Radwan gaf dit nauwkeurig aan in zijn verslag – dat een instelling zonder een politiek mandaat niettemin een relatief breed scala aan maatregelen, waarvan sommige bindend, zou voorschrijven die de economie beïnvloeden. Het is niet voldoende om een betere bestuursstructuur te vragen of betere kadervoorwaarden; politieke organen moeten ook meer betrokken zijn in deze materie dan in het verleden het geval was. Hier in het Parlement zetten we nu een stap in de goede richting, maar er zijn verdere stappen nodig.</p>
      <p sl="de">Ook een ander aspect verdient de aandacht. Wat hier wordt gedaan op het niveau van een regionale organisatie – in dit geval de Europese Unie – moet ook in de mondiale context zijn afspiegeling vinden. Het is dus niet eenvoudig slechts een kwestie van het willen toepassen van deze regels in onze regio van de wereld.</p>
    </intervention>
    <intervention id="4-059" speaker_id="28285" name="Margarita Starkevičiūtė" is_mep="True" mode="spoken">
      <p sl="lt">Mevrouw de Voorzitter, zoals mijn collega al heeft gemeld, gaat dit verslag over de kwestie wie verantwoordelijk is voor wat in de verslagleggingsprocedure. De rol van het Parlement is tamelijk belangrijk en ik vind dat we ook deze functie moeten hebben. Toch wil ik enige twijfel uitspreken met betrekking tot het overwegen van ieder technisch detail en vaststelling van standaarden. Ik vind de beschrijving van de beoordelings- en evaluatiemethode van realiseerbare en niet-realiseerbare activa niet volledig acceptabel. Daarom aarzel ik of we tussenbeide moeten komen, of dit een goede of slechte methode is. We moeten wachten op de deskundigen om de beoordeling uit te voeren. Ondertussen is de herziening van de standaard voor niet-liquideerbare activa en de raadplegingsprocedure over dit onderwerp is al gestart. Daarna moeten we pas beslissen. Ik stel daarom voor dat we geen steun geven aan het voorstel in paragraaf 30 onder e. of dat in paragraaf 42.</p>
    </intervention>
    <intervention id="4-060" speaker_id="4382" name="Avril Doyle" is_mep="True" mode="spoken">
      <p sl="nl">Mevrouw de Voorzitter, kan ik van commissaris McCreevy de verzekering krijgen dat de enkele reeks mondiale standaarden voor financiële verslaglegging – bij een voortdurend streven naar meer standaardisatie van procedures – in geen geval zal leiden tot vergroting van de rechtvaardiging of zelfs van de eis van een gemeenschappelijke en geconsolideerde belastbare basis voor de vennootschapsbelasting?</p>
    </intervention>
    <intervention id="4-061" speaker_id="photo_generic" name="Charlie McCreevy" is_mep="True" mode="spoken">
      <p sl="en">lid van de Commissie . – Mevrouw de Voorzitter, ik dank de geachte afgevaardigden voor hun commentaar. Het was zeker een breed debat met een verscheidenheid aan standpunten over veel onderwerpen en we hebben daar nota van genomen.</p>
      <p sl="en">Ik wil opnieuw benadrukken dat hoogwaardige internationale standaarden voor financiële verslaglegging essentieel zijn voor het effectief functioneren van zowel de Europese als de mondiale kapitaalmarkten. De procedure voor de ontwikkeling van deze standaarden moet daarom onderworpen zijn aan een krachtige bestuursstructuur. Die moet worden gekenmerkt door een hoog niveau van transparantie en moet zorgen voor een evenwichtige afweging van de belangen van belanghebbenden.</p>
      <p sl="en">De IASCF en de IASB hebben de afgelopen jaren belangrijke wijzigingen van hun interne procedures ingevoerd, maar ik kan niet ontkennen dat verdere verbeteringen noodzakelijk zijn. Bovendien erken ik dat we in Europa onszelf beter moeten organiseren om leiding te geven aan en input te leveren voor de opstellingsprocedure van de IASB-standaarden. Om kort te gaan, zelfs als het bestuur van de IASB en de lopende procedure ideaal waren, zouden de internationale standaarden voor financiële verslaglegging slechts aan de behoeften van Europese belanghebbenden voldoen als hun standpunten op een coherente, overtuigende en tijdige manier worden gepresenteerd.</p>
      <p sl="en">Bijna alle sprekers wezen op de kwestie van IFRS voor KMO’s. Ik herhaal opnieuw dat er op het openblik geen wettelijke basis voor goedkeuring ervan in Europa is. Als we dit zouden doen, zou het zijn in een medebeslissingsprocedure met het Europees Parlement. Ik kan slechts herhalen, zoals ik al vele keren over IFRS voor KMO’s heb gezegd. Als de IASB tot dit bijzondere instrument zou overgaan, zo heb ik in een aantal toespraken tamelijk duidelijk gemaakt, moet zij niet veronderstellen dat er een vanzelfsprekende goedkeuring van de EU voor dit bijzondere project zal volgen. We zouden het slechts aanbevelen als het eenvoudig en effectief was, en aan de behoeften van KMO’s voldeed.</p>
      <p sl="en">Dat is hun verteld toen zij met hun werk bezig waren. Hun eerste ontwerp is gepresenteerd. Ik nam vervolgens de gelegenheid te baat om hun te vertellen dat het ontwerp niet voldoet aan die criteria. En met de huidige stand van zaken zou ik zelfs niet overwegen dit ontwerp aan te bevelen voor KMO’s, omdat het noch eenvoudig noch effectief is. Dat blijft mijn standpunt, maar in overeenstemming met wat anderen hebben gezegd en de heer Purvis in het bijzonder, zou het waarschijnlijk een goede zaak zijn als er een eenvoudige en effectieve IFRS voor KMO’s was, maar alleen op die bijzondere basis.</p>
      <p sl="en">Het idee is goed. Ik wil het idee helemaal niet afkammen, maar ik ga niet nu of in de toekomst iets goedkeuren voor KMO’s dat juist nog complexer is en dat niemand begrijpt. Daar is geen behoefte aan. Ik grijp deze kans aan om in het Parlement weer te herhalen wat ik al vele malen heb gezegd.</p>
      <p sl="en">Mevrouw van den Burg noemde de kwestie van XBRL. We werken samen met de effectentoezichthouder om te komen tot een consensus over de technische standaarden voor zakelijke gegevens. Als resultaat van deze dialoog kan de Commissie verdere maatregelen nemen die zijn gericht op de interoperabiliteit van informatiesystemen op het gebied van toezicht. XBRL stelt beleggers in staat het volledige voordeel van IFRS te benutten. Welke stappen er zijn vereist voor het gebruik van XBRL in de Europese Unie moet voorwerp zijn van een grondige effectanalyse met inbegrip van een economische inschatting van kosten en baten.</p>
      <p sl="en">Tijdens mijn recente bezoek aan de Verenigde Staten heb ik de zaak ook besproken met de voorzitter van de SEC, de heer Chris Cox. Ik ben er voorstander van om dit punt op de agenda te houden bij onze toekomstige dialoog over toezicht met de autoriteiten van de VS. Deze standaarden zullen internationaal moeten worden geaccepteerd, technologisch onafhankelijk zijn en interoperabel.</p>
      <p sl="en">Het is een zeer opwindende ontwikkeling en ik weet dat mevrouw Van den Burg kortgeleden een uiteenzetting over dit alles heeft gehad. Ik kreeg enkele maanden geleden dezelfde kans. Deskundigen lieten mij zien hoe het feitelijk werkt. Het is tamelijk revolutionair en iets dat toegejuicht moet worden, maar we zullen er toch nog niets mee doen totdat we ander werk hebben gedaan.</p>
      <p sl="en">De heer Mitchell had een interessant punt. Volgens mij was het belang van wat hij zei dat we niet willen dat de IASB invloed krijgt als “een EU-orgaan of enig ander orgaan”. We willen dat het een internationaal geaccepteerd orgaan wordt – omdat dit een strevenswaardig doel is – en het moet een onafhankelijk orgaan zijn. Ik vind dat we dit voor kennisgeving moeten aannemen, maar met een passende inbreng van de verschillende belanghebbenden.</p>
      <p sl="en">Mag ik iedereen in de Europese Unie eraan herinneren dat het de EU was die de IASB zo’n belangrijke plaats gaf. We waren het grootste rechtsgebied dat stelde dat vanaf 2005 de IFRS zou worden voorgeschreven voor beursgenoteerde ondernemingen. Enkele jaren geleden is deze beslissing in samenwerking met het Europees Parlement genomen en dat gaf op zich een grotere betekenis aan de IASB en aan de procedure.</p>
      <p sl="en">Ik zou zeggen – en ik heb dit herhaaldelijk ook tegen de IASB gezegd – dat het uittesten, u kunt dat effectanalyse noemen, moet worden gedaan voordat de standaards worden goedgekeurd, vooral door de IASB, en met zowel input van de EU als van andere lichamen. We moeten niet wachten totdat de standaarden door de IASB zijn goedgekeurd. Het was hier kiezen of delen. We hadden niet de mogelijkheid om de standaarden aan te passen. Ik vind dat de standaarden tevoren genoeg uitgetest moeten worden om te zien of er problemen gaan komen in plaats van te stuiten op ernstige problemen nadat de hele IASB-procedure is doorlopen. We hebben de IASB herhaaldelijk hierop gewezen. Ik denk dat de nieuwe bestuursstructuren door de meesten van ons worden gewaardeerd.</p>
      <p sl="en">Ik geef toe dat er meer werk op dit bijzondere gebied moet worden gedaan, maar dat zal in de toekomst zeker leiden tot minder problemen. We zullen hopelijk op een dag de situatie bereiken dat deze dingen min of meer automatisch zullen lopen en geen zware hoofdpijn voor iedereen zullen veroorzaken omdat al het werk tevoren is gedaan. We zullen dan geen problemen krijgen.</p>
    </intervention>
    <intervention id="4-062" speaker_id="4292" name="Alexander Radwan" is_mep="True" mode="spoken" role="rapporteur">
      <p sl="de">Mevrouw de Voorzitter, commissaris, dames en heren, dank u voor dit debat waarin de hoofdrichting van het verslag zeker steun heeft gekregen en de alternatieven op de verschillende gebieden zijn geschetst.</p>
      <p sl="de">Ik wil twee dingen oppakken. Er is een punt waarvan ik zeker weet dat we het er allemaal over eens zijn. Het is vandaag herhaaldelijk genoemd door sprekers die volledig deze algemene ontwikkeling steunen, namelijk dat de dat de IFRS-organisatie nu voor kwesties als bijvoorbeeld de bestuursstructuur maatregelen moet treffen; dit ten gevolge van de druk van dit Huis – door het Europees Parlement – en door de Europese Unie. Er zijn van die tijden dat we tamelijk bot moeten zijn – en ik besef dat sommige van mijn vrouwelijke collega’s mij in dat opzicht hebben bekritiseerd – omdat bepaalde personen die in afgelopen jaren voor dit Huis zijn verschenen zo nu en dan de onmiskenbare indruk hebben gewekt dat het Europees Parlement ze weinig interesseert. Hoe weinig voortgang er is geboekt, wordt duidelijk uit het voorstel over de bestuursstructuur. Dat stelt voor dat de toekomstige toezichthoudende organen alleen advies mogen vragen aan personen die zij hebben benoemd. Ik kan alleen maar zeggen dat iedereen aan wie in de toekomst gevraagd wordt om verslag te doen aan een parlement over de manier waarop hij of zij over een bepaald punt heeft gestemd, zich ervan moet vergewissen dat een deel van de verantwoordelijkheid en invloed op de beleidsvorming deel uitmaakt van het pakket. Dat is het eerste punt.</p>
      <p sl="de">Hoe weinig serieus ze de kwestie van de effectbeoordelingen nemen, wordt duidelijk uit de huidige discussies waarin de IFRS-organisatie evenals voorheen weigert deze effectbeoordelingen uit te voeren.</p>
      <p sl="de">Dan de kwestie van de standaarden voor de KMO’s. Ik moet iets zeggen tegen al degenen die van mening zijn dat we ze op vrijwillige basis moeten introduceren. Geïnspireerd door John Purvis – John, dit is voor jou – citeer ik hier een onafhankelijk commentator. Het is Peter Holgate, een partner in PricewaterhouseCoopers. Hij schrijft in de Duitse editie van de Financial Times het volgende:</p>
      <p sl="en">“Ik neem het Europese standpunt niet helemaal serieus. Zelfs als het erop uitloopt dat zij het niet goedkeuren, zouden verschillende landen het kunnen opnemen in hun nationale, algemeen aanvaarde beginselen van financiële verslaglegging. Als enkele belangrijke spelers dat doen, heb je het door een andere deur binnengeloodst, ook als de EG het spel niet wil spelen.”</p>
      <p sl="de">Uiteindelijk betekent dit dat u er rekening mee houdt dat zodra enkele staten deze standaards hebben aangenomen, u ze dwingend hebt opgelegd in de hele Europese Unie. Dat is de strategie van deze organisatie. PricewaterhouseCoopers heeft al aangeven dat ze dit als een ondernemingsmodel zien. Daarom hebben we behoefte aan onze eigen Europese standaard voor middelgrote bedrijven. Zij kunnen op de IFRS bouwen als deze goed is. En als deze slecht is, bouwen we onze eigen standaard. Het is de verantwoordelijkheid van de Commissie om ervoor te zorgen dat we geen standaarden krijgen, opgedrongen via onze achterdeur, die niemand wil maar die vervolgens algemeen verbindend worden.</p>
    </intervention>
    <intervention id="4-065" speaker_id="4453" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
      <p sl="nl">Schriftelijke verklaringen (artikel 142)</p>
      <a text="(De vergadering wordt om 11.55 uur onderbroken en om 12.00 uur hervat)"/>
    </intervention>
  </section>
  <section id="creitem7" title="7. Stemmingen">
    <intervention id="4-068" speaker_id="4544" name="De Voorzitter" is_mep="True" mode="spoken">
      <p sl="nl">We gaan nu over tot de stemming.</p>
      <a text="(Voor uitslagen en nadere bijzonderheden betreffende de stemming: zie notulen)"/>
    </intervention>
    <intervention id="4-069" speaker_id="22097" name="Véronique De Keyser" is_mep="True" mode="spoken">
      <p sl="fr">Mevrouw de Voorzitter, ik vraag uw aandacht voor het feit dat mijn kaart niet werkt. Zojuist gebruikte ik een kaart waarvan ik dacht dat ik die op kantoor verloren had en nu blijkt zij niet geldig te zijn. Dus nu ben ik hier, ik wil stemmen, ik heb mijn kaart bij me, maar zij werkt niet meer. Ik weet niet wat ik moet doen, maar ik graag dat het in de notulen wordt vermeld.</p>
    </intervention>
    <intervention id="4-070" speaker_id="4544" name="De Voorzitter" is_mep="True" mode="spoken">
      <p sl="nl">We zullen een technicus sturen, zodat u in staat bent deel te nemen aan de stemming.</p>
      <p sl="nl">Voordat we gaan stemmen, wil ik er nog even op wijzen dat ik geen numerieke resultaten van de hoofdelijke stemmingen zal oplezen: ik vertel u slechts of het resultaat “aangenomen” dan wel “verworpen” is.</p>
    </intervention>
  </section>
  <section id="creitem8" title="7.1. Jaarlijkse beleidsstrategie 2009 (stemming)">
    <intervention id="4-073" speaker_id="23881" name="Marios Matsakis" is_mep="True" mode="spoken">
      <p sl="en">Mevrouw de Voorzitter, heel kort, twee dagen geleden hebben een beleidsmaatregel op EU-niveau over orgaandonatie en -transplantatie aangenomen. Ik dacht dat dit belangrijk genoeg was om in deze ontwerpresolutie op te nemen met een passende korte verwijzing zoals aangegeven in de stembiljetten.</p>
    </intervention>
    <intervention id="4-075" speaker_id="2224" name="Klaus-Heiner Lehne" is_mep="True" mode="spoken">
      <p sl="de">Mevrouw de Voorzitter, dames en heren, ik vraag om het invoegen van de woorden “onafhankelijke effectbeoordeling” na “betere regelgeving”. Dat was de formulering in het oorspronkelijke ontwerp, maar om redenen die ik niet ken, lijkt deze te zijn weggevallen. Zo ver als ik kan vaststellen, heeft het mondeling amendement de goedkeuring van de andere fracties.</p>
    </intervention>
  </section>
  <section id="creitem9" title="7.2. Begrotingskader en prioriteiten voor 2009 (Afdeling III) (A6-0084/2008, Jutta Haug) (stemming)"/>
  <section id="creitem10" title="7.3. Schipbreuk van de cargo New Flame en de gevolgen daarvan in de baai van Algeciras (stemming)">
    <intervention id="4-080" speaker_id="28300" name="Zbigniew Zaleski" is_mep="True" mode="spoken">
      <p sl="en">Mevrouw de Voorzitter, staat u mij toe om met betrekking tot uw opmerkingen over de aankondiging van de hoofdelijke stemmingen, mijn dank uit te spreken aan allen die de stemmingen in dit Huis voorzitten. Namens ons allen bedank ik de heer Vidal-Quadras voor het doorgeven van de suggestie die ik gisteren deed. Dank u voor uw toezicht op het soepele verloop.</p>
    </intervention>
    <intervention id="4-082" speaker_id="2001" name="Gerardo Galeote" is_mep="True" mode="spoken">
      <p sl="es">Mevrouw de Voorzitter, ik ben het eens met de opsteller van het amendement en stel voor dat waar de tekst verwijst naar de regionale overheden van Andalusië, de woorden “en lokale” worden toegevoegd zodat de zin luidt “regionale en lokale overheden van Andalusië”.</p>
    </intervention>
  </section>
  <section id="creitem11" title="7.4. Top Europese Unie-Latijns Amerika en Caraïben (stemming)">
    <intervention id="4-086" speaker_id="4348" name="Emilio Menéndez del Valle" is_mep="True" mode="spoken">
      <p sl="es">Mevrouw de Voorzitter, aan het eind van paragraaf 16, na de laatste regel, die luidt “waardoor de wereld voor steeds meer uitdagingen wordt geplaatst”, stel ik voor het volgende toe te voegen: “alsook het opkomen van ernstige en diepe economische crises die zouden kunnen aanzienlijk verzacht of opgelost worden door regionale integratie.”</p>
    </intervention>
    <intervention id="4-088" speaker_id="33977" name="Gabriela Creţu" is_mep="True" mode="spoken">
      <p sl="ro">Ik stel u ter inleiding van de tekst van paragraaf 22, na de eerste regel, waar de verwezenlijking van de millenniumontwikkelingsdoelstellingen wordt genoemd, het volgende amendement voor (ik lees dit in het Engels voor):</p>
      <p sl="ro">“met inbegrip van het genderaspect om de positie van de vrouw te versterken en hun rechten te verdedigen;”</p>
    </intervention>
  </section>
  <section id="creitem12" title="7.5. Situatie in Birma (stemming)"/>
  <section id="creitem13" title="7.6. Europese strategie met betrekking tot de biologische diversiteit (COP 9) en bioveiligheid (COP-MOP 4) (stemming)"/>
  <section id="creitem14" title="7.7. Hervorming Wereldhandelsorganisatie (A6-0104/2008, Cristiana Muscardini) (stemming)">
    <intervention id="4-095" speaker_id="4470" name="Luigi Cocilovo" is_mep="True" mode="spoken">
      <p sl="it">Mevrouw de Voorzitter, ik vraag u namens de ALDE-Fractie of een afzonderlijke stemming over paragraaf 42 mogelijk is.</p>
    </intervention>
    <intervention id="4-096" speaker_id="4318" name="Harlem Désir" is_mep="True" mode="spoken">
      <p sl="fr">Mevrouw de Voorzitter, ik ben verrast door dit late verzoek van de ALDE-Fractie, dat niet strookt met de overeenstemming die tussen de fracties in de Commissie internationale handel is bereikt bij de stemming over het verslag.</p>
      <p sl="fr">We zijn daarom tegen het verzoek. Naar onze mening is het voorstel in die paragraaf, dat aan de armste, kleine ontwikkelingslanden de gelegenheid verschaft om de opbrengsten van de boeten te ontvangen die door de WTO zijn opgelegd aan de grote ontwikkelingslanden, een verzoek dat het Europees Parlement zou moeten steunen.</p>
    </intervention>
    <intervention id="4-097" speaker_id="4544" name="De Voorzitter" is_mep="True" mode="spoken">
      <p sl="nl">Dank u. Ik was van plan te zeggen dat het verzoek duidelijk na de deadline is ontvangen en mijn volgende vraag aan het Huis zou zijn of het bereid was die afzonderlijke stemming te accepteren.</p>
      <p sl="nl">Het is nu echter duidelijk, dus het zal niet gebeuren.</p>
    </intervention>
  </section>
  <section id="creitem15" title="7.8. Vrijhandelsakkoord met de Samenwerkingsraad van de Arabische Golfstaten (stemming)"/>
  <section id="creitem16" title="7.9. Groenboek over marktconforme instrumenten voor milieu- en gerelateerde beleidsdoelstellingen (A6-0040/2008, Anne Ferreira) (stemming)"/>
  <section id="creitem17" title="7.10. Internationale standaarden voor financiële verslaglegging (IFRS) en het bestuur van de International Accounting Standards Board (IASB) (A6-0032/2008, Alexander Radwan) (stemming)">
    <intervention id="4-102" speaker_id="33570" name="Sharon Bowles" is_mep="True" mode="spoken">
      <p sl="en">Mevrouw de Voorzitter, dit is een heel eenvoudig amendement. Het schrapt het woord “legitimiteit” in de zin “ontbreekt aan transparantie, legitimiteit en verantwoordingsplicht” en sluit aan bij een soortgelijke schrapping door de rapporteur in amendement 1.</p>
    </intervention>
  </section>
  <section id="creitem18" title="8. Stemverklaringen">
    <intervention id="4-107" speaker_id="4517" name="Christopher Heaton-Harris" is_mep="True" mode="spoken">
      <p sl="en">Mevrouw de Voorzitter, ik onthield mij van stemming over deze bijzondere kwestie, omdat ik van mening ben dat de Commissie te veel te doen heeft en zij niet zo nodig opnieuw hoeft te beoordelen wat uit het oogpunt van politiek of beleid verstandig is. Er zou veel meer moeten worden gesproken over deregulering, niet over de wijze waarop we verder kunnen gaan met een gemeenschappelijk immigratiebeleid.</p>
      <p sl="en">Veel kleine ondernemingen in de regio die ik vertegenwoordig, zouden graag zien dat er minder regels kwamen vanaf deze plek. Veel mensen willen graag zien dat de regels die van deze plek komen beter worden toegepast in de hele Europese Unie.</p>
      <p sl="en">Er zijn in mijn regio veel mensen die hun bezorgdheid uitspreken over het feit dat de Commissie niet doet wat ze behoort te doen. Zo zou de Commissie bij dit huidige punt procedures tegen verschillende lidstaten wegens schending van het Gemeenschapsrecht op het punt van gokken opschorten en dit een aantal jaar voor het publiek verborgen te houden. Dat is iets waar de Commissie nu mee door zou moeten gaan.</p>
    </intervention>
    <intervention id="4-109" speaker_id="34720" name="Bernard Wojciechowski" is_mep="True" mode="spoken">
      <p sl="pl">Mevrouw de Voorzitter, de prioriteiten van de Commissie voor 2009 zijn meer werkgelegenheid, klimaatverandering en een duurzaam Europa. Vooral werkgelegenheid in de Europese Unie verdient de aandacht.</p>
      <p sl="pl">Het Verdrag van Amsterdam werd in november 1997 tijdens de top in Luxemburg gesloten. Dit schiep de basis voor de opstelling van een Europese werkgelegenheidsstrategie. Vanwege het probleem van de werkloosheid in de lidstaten, waar zeventien miljoen mensen in die tijd zonder werk waren, werd dit onderwerp tot prioriteit. Negen jaar later, in 2006, is in de uitgebreide Europese Unie 64,3 procent van de mensen in de werkzame leeftijd aan het werk. Denemarken heeft de hoogste graad van werkgelegenheid, Polen de laagste. Totaal 7,9 procent van de beroepsgeschikte bevolking was werkloos. Ter vergelijking: in de Verenigde Staten was 4,6 procent werkloos. Vorig jaar lieten 24 lidstaten een daling van de werkloosheid zien en 3 lidstaten een stijging. De grootste afname werd gezien in Polen, Bulgarije en Letland, en de grootste toename van de werkloosheid in Estland.</p>
      <p sl="pl">Het verslag van mevrouw Haug laat zien hoe belangrijk de rol is die de lidstaten spelen in het werkgelegenheidsbeleid van de Europese Unie.</p>
    </intervention>
    <intervention id="4-110" speaker_id="28119" name="Kathy Sinnott" is_mep="True" mode="spoken">
      <p sl="en">Mevrouw de Voorzitter, bij deze stemming en ook bij die over de olie in de Golf voel ik me opnieuw gedwongen om mij van stemming te onthouden of om tegen te stemmen, eenvoudigweg omdat de stemming al op het Verdrag van Lissabon vooruitloopt.</p>
      <p sl="en">Ik vind het erg aanmatigend en ook van weinig respect getuigen ten opzichte van parlementen die nog niet hebben geratificeerd, en vooral ten opzichte van de Ierse bevolking die nog aan een referendum gaat deelnemen.</p>
      <p sl="en">Ik zou het Parlement en de opstellers van deze ontwerpresoluties willen vragen zich in hun haast te onthouden van veronderstellingen over een verdrag dat al dan niet wordt geratificeerd. Omwille van de democratie moeten zij zich terughoudend opstellen.</p>
    </intervention>
    <intervention id="4-112" speaker_id="34720" name="Bernard Wojciechowski" is_mep="True" mode="spoken">
      <p sl="en">Mevrouw de Voorzitter, ik sta volledig achter de goedgekeurde resolutie opgesteld door de heer Salafranca Sánchez-Neyra en anderen. Er zijn mensen die erover praten en er zijn er ook die de daad bij het woord voegen.</p>
      <p sl="en">Europa moet de relatie met Latijns-Amerika versterken. Onze komende generaties zullen bij deze relatie baat hebben, iets wat we niet kunnen zeggen over het Galileo-project.</p>
      <p sl="en">Ten slotte – en de resolutie wijst erop – heeft het partnerschip van Europa en Latijns-Amerika een totale bevolking van meer dan een miljard mensen, die eenderde deel vormen van de VN-lidstaten en die staan voor meer dan een kwart van de wereldhandel.</p>
    </intervention>
    <intervention id="4-114" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Mevrouw de Voorzitter, het doel waartoe de wereldhandelsorganisatie is opgericht, was het bewerkstelligen van vrije en multilaterale handel. Daarbij werd erkend dat een open markt gebaseerd op de beginselen van vriendschap en eerlijkheid de sleutel is voor stabiele economische groei en terugdringing van de armoede in de wereld.</p>
      <p sl="pl">Voor veel mensen is de WTO echter nog steeds iets raadselachtigs. Dat komt door het gebrek aan transparantie in haar activiteiten en omdat de gepubliceerde informatie ongeschikt is. De tegenwoordig afgeslankte G4 en G6-werkgroepen worden vaak gezien als vergaderingen van de vertegenwoordigers van grote landen die hun wil opleggen op willen opleggen aan de andere leden.</p>
      <p sl="pl">Een ander probleem is het gebrek aan technische en wettelijke bijstand van de WTO aan minder ontwikkelde landen die geen enkel economische voordeel behalen uit de toegenomen liberalisatie van de markt.</p>
      <p sl="pl">Landen zoals India, China of Brazilië worden als ontwikkelingslanden behandeld met als gevolg dat zij profijt hebben van gunstigere voorwaarden en uiteenlopende verplichtingen. Naar mening is dit een fout in het beleid van de WTO. De WTO houdt geen rekening met het omvangrijk potentieel van deze landen en hun bronnen. De landen buiten dit feit uit en hanteren vaak afbraakprijzen in handelsbetrekkingen, hetgeen voor andere landen nadelig is. Er moet een duidelijker indeling van ontwikkelingslanden komen die rekening houdt met factoren zoals economische kracht, economische ontwikkeling, groei van het BBP en exportgroei.</p>
    </intervention>
    <intervention id="4-115" speaker_id="33569" name="Syed Kamall" is_mep="True" mode="spoken">
      <p sl="en">Mevrouw de Voorzitter, we zijn het allemaal eens over de noodzaak tot hervorming van de WTO. Maar de beste hervorming van de Wereldhandelsorganisatie zou moeten plaatsvinden in de attitudes van de onderhandelingspartijen met inbegrip van de Europese Unie.</p>
      <p sl="en">Ik roep mijn collega tot steun van een partijoverstijgende mondiale campagne die oproept tot echte handel. Ik zal deze campagne samen met Abdi Abdirahim Haithar van de East African Legislative Assembly voorzitten. We vragen vijf dingen. Laten we de landbouwsubsidies afschaffen; laten we de landbouwtarieven afschaffen; laten we de oorsprongsregels liberaliseren; laten we meer de nadruk leggen op hulp voor handel, voor zaken als infrastructuur in plaats van directe begrotingssteun aan corrupte regeringen. En laten we de landen met lage inkomens aansporen de obstakels onderling uit de weg te ruimen, zodat ze rijkdom kunnen scheppen – ondernemers kunnen rijkdom scheppen – en zodat ze kunnen deelnemen aan de wereldhandel.</p>
    </intervention>
    <intervention id="4-117" speaker_id="34720" name="Bernard Wojciechowski" is_mep="True" mode="spoken">
      <p sl="pl">Mevrouw de Voorzitter, Europeanen hechten waarde aan het milieu. Peilingen van de Eurobarometer laten zien dat zeventig procent van de bevolking wil dat besluitvormers hetzelfde gewicht aan milieubeleid toekennen zoals zij dat doen aan de economie en sociale vraagstukken.</p>
      <p sl="pl">Er is sprake van klimaatverandering. De gemiddelde temperatuur in Europa is in de laatste honderd jaar gestegen met 0,095°C en zal gedurende de komende eeuw stijgen met 2° of zelfs 6°C. De OESO schat dat 6,4 procent van de kindersterfte en ziekten in Europa worden veroorzaakt door milieuvervuiling.</p>
      <p sl="pl">De Europese Unie kan haar doelstellingen tot vermindering van de vervuiling behalen zoals in het Kyoto-protocol staat</p>
      <a text="(De spreker wordt door de Voorzitter onderbroken)"/>
    </intervention>
    <intervention id="4-118" speaker_id="4544" name="De Voorzitter" is_mep="True" mode="spoken">
      <p sl="nl">Het spijt me maar u spreekt te snel voor de tolken.</p>
    </intervention>
    <intervention id="4-119" speaker_id="34720" name="Bernard Wojciechowski" is_mep="True" mode="spoken">
      <p sl="pl">… door de introductie van het emissiehandelssysteem in de EU-landen evenals andere instrumenten waaronder het Europese programma voor de bestrijding van klimaatverandering. Ik denk dat het verslag van mevrouw Ferreira de lidstaten verder zal stimuleren tot het nemen van maatregelen op het gebied van milieubescherming.</p>
    </intervention>
    <intervention id="4-120" speaker_id="28126" name="Christofer Fjellner" is_mep="True" mode="spoken">
      <p sl="sv">Ik wil mijn ongenoegen uiten over het feit dat we niet de kans hebben gehad te stemmen tegen het voorstel voor particuliere CO2-kaarten, anders gezegd particuliere kaarten waarmee we worden verondersteld de bijdragen van personen aan het broeikaseffect te gaan meten. Dit is eenvoudigweg verkeerd. Het is tegen de menselijke onderneming en ontwikkeling en geeft uiterst vreemde signalen af: adem niet, doe niet aan lichaamsbeweging, hijg vooral niet en in hemelsnaam, laat geen winden!</p>
      <p sl="sv">Wat moeten de sancties zijn tegen degenen die te veel CO2 uitstoten of te veel bijdragen aan de broeikaseffect? Moeten we verbieden dat ze überhaupt ademhalen? Nee, dit soort idiote ideeën ondergraven onze geloofwaardigheid en leiden de aandacht af van passende en effectieve maatregelen, namelijk de handel in emissierechten, het principe “de vervuiler betaalt” en andere methoden die echt werken.</p>
      <p sl="sv">Ik ben verrast dat niet meer mensen hebben geprotesteerd tegen dit voorstel en het lijkt alsof het ongemerkt is gepasseerd. Ik ben zeer bedroefd als mijn toespraak ertoe heeft geleid dat ik meer CO2 heb uitgestoten dan waartoe ik feitelijk gerechtigd ben. Mijn verontschuldiging daarvoor.</p>
    </intervention>
    <intervention id="4-122" speaker_id="34720" name="Bernard Wojciechowski" is_mep="True" mode="spoken">
      <p sl="pl">Ik heb gestemd vóór de resolutie over de IFRS (International Financial Reporting Standards – internationale standaarden voor financiële verslaglegging). De IFRS vergemakkelijken het vergelijken van financiële verslagen van bedrijven die in dezelfde of zelfs verschillende sectoren werken. Ik vind dat de Europese Unie moet onderzoeken of er enig voordeel kan worden verkregen, en zo ja, wat voor voordeel, uit de invoering van de internationale standaarden voor financiële verslaglegging in kleine en middelgrote ondernemingen.</p>
    </intervention>
    <intervention id="4-999" speaker_id="2097" name="Giles Chichester" is_mep="True" mode="written">
      <p sl="en">De Britse conservatieven zijn het eens met de nadruk die in deze resolutie wordt gelegd op betere regelgeving, op verlaging van de administratieve lasten, op hernieuwde nadruk op het bereiken van de Lissabonstrategie voor groei en werkgelegenheid en verdere vooruitgang ten aanzien van de onderbouwing van de interne markt. Wij ondersteunden ook verwijzingen naar onafhankelijke effectbeoordelingen van de wetgeving, een beleid waar de conservatieve leden van het Europees Parlement reeds lang achter staan.</p>
      <p sl="en">Wij kunnen inter alia echter niet instemmen met de verwijzingen naar een gemeenschappelijk immigratiebeleid of een gemeenschappelijk asielbeleid, het ondernemen van stappen om de vrijheid van lidstaten om op het gebied van justitie en binnenlandse zaken te handelen te verminderen, de oprichting van een Europese dienst voor extern optreden of het ondernemen van stappen met betrekking tot een defensiecapaciteit voor de EU.</p>
      <p sl="en">Daarom hebben wij ons bij de eindstemming van stemming onthouden.</p>
    </intervention>
    <intervention id="4-125" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">De ontwerpresolutie bevat een aantal vage punten. Wij pleiten voor de ontwikkeling van een interne markt. maar de stelling dat het Europees Parlement het gemis aan concrete harmonisatie op dit gebied betreurt, kan op verschillende manieren worden geïnterpreteerd. Een ervan is dat er gedetailleerde regelgeving voor een vollediger harmonisatie moet worden ingevoerd, hetgeen wij niet steunen.</p>
      <p sl="sv">Aangezien de ontwerpresolutie ook alle pogingen verwerpt om het cohesiebeleid te renationaliseren, maar voorstander is van een gemeenschappelijk immigratiebeleid en de ontwikkeling van een gezamenlijk beleid ten aanzien van de NAVO, hebben wij ervoor gekozen om tegen de gezamenlijke ontwerpresolutie te stemmen.</p>
    </intervention>
    <intervention id="4-126" speaker_id="31123" name="Pedro Guerreiro" is_mep="True" mode="written">
      <p sl="pt">In een EU die wordt gekenmerkt door de verslechtering van de sociale en economische voorwaarden voor haar werknemers en de bevolking als geheel, en waarin de concentratie van welvaart, ongelijkheid, en armoede voortdurend toeneemt, is het veelbetekenend dat noch de Commissie noch de meerderheid in dit Parlement de strijd tegen deze onaanvaardbare toestand als een belangrijke prioriteit beschouwt. Bovendien zou het niet anders kunnen zijn, gegeven het feit dat het juist het doel is van het EU-beleid om deze situatie te bevorderen.</p>
      <p sl="pt">De prioriteiten in kwestie willen uitbreiding geven aan neoliberaal beleid. Ze richten zich op meer maatregelen die de totale invoering van de interne markt stimuleren, dat wil zeggen, de liberalisatie van de markten voor diensten, goederen en arbeid, met de invoering van flexizekerheid. Daarnaast richten ze zich ook op de internationale handel, in overeenstemming met de versnelling van de federalistische en militaristische agenda (die een herziening bevat van haar eigen strategie en die van de NAVO), en op basis van het niet-geratificeerde(!) Verdrag van Lissabon.</p>
      <p sl="pt">Tot slot, in een jaar waarin de verkiezingen voor het Europees Parlement worden gehouden, worden wij dringend verzocht en opgeroepen tot de versterking van EU-propaganda en de mystificatie van haar beleid. Voorstanders van een dergelijke lijn verwierpen het amendement dat onze fractie indiende en waarbij wij het Europese Hof van Justitie kapittelden over uitspraken waarin loonsverlagingen en beperkingen van vakbondsrechten als legitiem werden beoordeeld.</p>
    </intervention>
    <intervention id="4-127" speaker_id="28275" name="Małgorzata Handzlik" is_mep="True" mode="written">
      <p sl="pl">De resolutie van het Europees Parlement over de jaarlijkse beleidsstrategie 2009 verwees uitdrukkelijk naar veel punten die in het document van de Europese Commissie staan. Belangrijk is vooral de onderlinge afhankelijkheid te benadrukken tussen economische vooruitgang, sociale vooruitgang en milieubescherming, die allemaal belangrijk zijn voor het scheppen van duurzame economieën. Als lid van de Commissie interne markt en consumentenbescherming juich ik vooral de steun toe aan initiatieven die beogen het potentieel van kleine en middelgrote ondernemers te bevorderen.</p>
      <p sl="pl">We moeten de kwestie van een behoorlijke tenuitvoerlegging van richtlijnen die van primair belang zijn voor de interne markt niet uit het oog verliezen, vooral de richtlijnen over diensten en consumentenkrediet. Regelgeving moet naar behoren worden omgezet in nationale wetgeving in alle lidstaten als zij werkelijk voordelen biedt voor Europese integratie. Laten we echter niet vergeten dat de Europese Commissie een centrale rol speelt door middel van toezicht, verslaglegging en ook door het steunen van lidstaten bij hun inspanningen om deze doelstelling te bereiken.</p>
      <p sl="pl">In de resolutie van het Europees Parlement worden de gevolgen genoemd van de jongste beslissingen van het Europese Hof van Justitie in de Viking-, Laval- en Rüffert-zaken en de noodzaak voor een verder debat in het Europees Parlement. Ik reken hier op de inzet van de Europese Commissie en op constructieve besprekingen met haar vertegenwoordigers.</p>
      <p sl="pl">Ik ben het ermee eens dat het jaar 2009 een keerpunt zal vormen voor het functioneren van de Europese instellingen. Ik ben echter optimistisch dat dit feit niet de implementatie van belangrijke doelstellingen in de weg zal staan.</p>
    </intervention>
    <intervention id="4-128" speaker_id="photo_generic" name="Dan Jørgensen, Poul Nyrup Rasmussen, Christel Schaldemose en Britta Thomsen" is_mep="True" mode="written">
      <p sl="da">De Socialistische Fractie in het Europees Parlement heeft besloten tegen het amendement te stemmen dat is voorgesteld door de Fractie De Groenen/Vrije Europese Alliantie (Verts/ALE) betreffende de onvoorwaardelijke afschaffing van de doelstelling van tien procent biobrandstof in 2020.</p>
      <p sl="da">We willen geen compromissen sluiten in verband met duurzaamheid hetzij in sociale of in milieutermen. Daarom houden we eraan vast dat de uitvoering van de doelstelling van tien procent een verplichting blijft en dat zij op een duurzame manier kan worden gerealiseerd.</p>
      <p sl="da">We zijn bereid de doelstelling te herzien als duidelijk wordt dat deze niet op een duurzame manier kan worden bereikt. We vinden niettemin dat de jaarlijkse beleidsstrategie van de Commissie de juiste context is voor een dergelijke beslissing via onderhandelingen over het klimaatveranderingspakket van de EU met inbegrip van de richtlijn over duurzame energie.</p>
    </intervention>
    <intervention id="4-129" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Ik stemde vóór de amendementen 1, 2, 3, en 4 ingediend door de Socialistische Fractie op het voorstel voor een gezamenlijke resolutie betreffende de jaarlijkse beleidsstrategie van de Commissie voor 2009. Zij verzochten de Commissie de politieke impasse op te lossen rond de richtlijn over werktijden, de richtlijn over tijdelijke agentschappen en de richtlijn over overdraagbaarheid van pensioenrechten. Dit zijn essentiële aspecten van het Europese sociale en werkgelegenheidsbeleid. Deze amendementen verzoeken de Commissie haar verplichting na te komen om een wetgevingsvoorstel in te dienen met betrekking tot minimumstandaarden voor grensoverschrijdende collectieve contracten die lidstaten in staat stellen deze standaarden te verbeteren bij collectieve onderhandelingen.</p>
      <p sl="ro">Ik betreur het dat deze amendementen niet de vereiste meerderheid hebben gekregen. Ik heb dan ook tegen de uiteindelijke tekst gestemd, aangezien deze geen rekening houdt met de behoeften van sociaal Europa.</p>
    </intervention>
    <intervention id="4-131" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="pl">2008 is het jaar van de ratificatie van het Verdrag van Lissabon, dat in 2009 van kracht wordt. Het geeft de Europese Unie nieuwe bevoegdheden en zal een belangrijk effect hebben op de communautaire begroting.</p>
      <p sl="pl">Parlement en Commissie, beide nieuw benoemd, zullen te maken krijgen met een geheel nieuwe begrotingsprocedure voor de begroting van 2010. Het is daarom van groot belang tegen het eind van dit jaar een duidelijke overeenstemming te hebben over de wijzigingen van de relevante begrotings- en wetgevingsinstrumenten om te zorgen voor een transparant kader voor 2010. Daarnaast moeten we ons ook intensief voorbereiden op een brede herziening van alle aspecten van de uitgaven van de EU om de Commissie in staat te stellen tegen het eind van dit jaar een verslag in te dienen.</p>
      <p sl="pl">Het solidariteitsbeginsel moet volgend jaar een prioriteit worden, maar de financiering moet worden gewaarborgd om de tenuitvoerlegging ervan te verzekeren. Waar ik mij zorgen over maak is dat, gezien de beschikbare manoeuvreerruimte binnen de door de meerjaarlijkse financiële kaders vastgestelde plafonds, de al bestaande prioriteiten van de Commissie en de nieuwe prioriteiten die zij gaat stellen, in de praktijk niet tegelijkertijd kunnen worden uitgevoerd zonder dat de eerstgenoemde daaronder lijden.</p>
      <p sl="pl">Daarom moet de oorspronkelijke ontwerpbegroting een realistisch beeld geven van alle behoeften voor het volgende jaar, waarbij rekening wordt gehouden met het verzoek van het Parlement tot besteding van alle bedragen die aan pilotprojecten zijn toegewezen en die van algemeen belang zijn voor de Europese burgers.</p>
    </intervention>
    <intervention id="4-132" speaker_id="31123" name="Pedro Guerreiro" is_mep="True" mode="written">
      <p sl="nl">Laten we eraan denken dat naast het debat over de communautaire begroting voor 2009 er nog een ander debat is over de herziening van de gehele EU-begroting zoals voorzien in het Interinstitutioneel Akkoord. De precieze vorm van deze herziening moet nog worden vastgesteld, maar we maken ons zorgen over enkele doelstellingen die al aangeduid zijn.</p>
      <p sl="nl">Bovendien heeft de Raad al zijn voornemen aangekondigd om een realistisch en strikt betalingsniveau vast te stellen en voorts dat het niveau van zijn verplichtingen en betalingskredieten zorgvuldig moet worden geanalyseerd in relatie tot de capaciteit van de Gemeenschap om deze te op te vangen. Dat wekt de veronderstelling dat verdere besnoeiingen in structurele beleids- en cohesieposten, waar wij tegen zijn, waarschijnlijk zijn. Wij nemen een ander standpunt in en zijn van mening dat er een gedetailleerde analyse nodig is van de mislukking van de volledige besteding van de bedragen die aan deze begrotingsposten zijn toegewezen. Er zullen maatregelen moeten worden getroffen om te zorgen voor hun strikte uitvoering.</p>
      <p sl="nl">In de tussentijd dringt het voorstel aan op meer toewijzingen voor externe maatregelen teneinde middelen te verstrekken die verenigbaar zijn met de ambities van de EU. De afwijzing van ons voorgesteld amendement heeft klaarheid gebracht over wat dit werkelijk betekent. We zijn fel gekant tegen het verzoek van de Raad om aanvullende begrotingstoewijzingen voor militaire doeleinden als onderdeel van het Europese veiligheids- en defensiebeleid.</p>
    </intervention>
    <intervention id="4-133" speaker_id="23781" name="Janusz Lewandowski" is_mep="True" mode="written">
      <p sl="pl">Mevrouw de Voorzitter, de begroting voor 2009 moet rekening houden met speciale omstandigheden die zich volgend jaar voordoen.</p>
      <p sl="pl">Allereerst zijn de budgettaire consequenties niet alleen van de verwachte inwerkingtreding van het Verdrag van Lissabon, maar ook van de Europese verkiezingen. Daarnaast zal ook de vorming van het nieuwe Europees Parlement en de Europese Commissie een uitdaging zijn voor de continuïteit van de wetgevings- en begrotingsactiviteiten in de EU. Tegelijkertijd is dit het jaar waarin het financiële perspectief van de periode 2007-2013 volledig ten uitvoer wordt gelegd, na twee jaren van “op snelheid komen”, die werden beïnvloed door vertraging in wetgeving met als gevolg een vertraging in de start van langetermijnprogramma’s.</p>
      <p sl="pl">Dat de nadruk ligt op het financieren van innovatief beleid evenals op de ambities van de Europese Unie op het terrein van het buitenlands beleid is volstrekt begrijpelijk. Dit mag echter niet ten koste gaan van het cohesiebeleid dat op het ogenblik enorm belangrijk is vanwege de verschillen in ontwikkeling tussen uiteenlopende landen en regio’s. Sectie 3 van het verslag, dat handelt over het solidariteitsbeginsel, beschrijft hoe de structuurfondsen op de juiste manier en transparant kunnen worden gebruikt. Dit krijgt een bijzondere betekenis in het licht van de begrotingsherziening die gepland staat voor 2008-2009 met consequenties voor de financiën van de EU na 2013. Dit is nog een andere belangrijke kwestie voor het begrotingsbeleid in 2009.</p>
    </intervention>
    <intervention id="4-134" speaker_id="1403" name="David Martin" is_mep="True" mode="written">
      <p sl="en">Ik ben blij met de inhoud van het verlag van mevrouw Haug over de begrotingsprocedure 1009, Afdeling III, Commissie en de prioriteiten voor 2009. Het verslag verschaft richtsnoeren ter vereenvoudiging van de overgang van de huidige naar de nieuwe procedure die voortvloeit uit het Verdrag van Lissabon. Ik heb vóór dit verslag gestemd.</p>
    </intervention>
    <intervention id="4-136" speaker_id="1309" name="Brian Simpson" is_mep="True" mode="written">
      <p sl="en">Hoewel ik vóór deze gezamenlijke ontwerpresolutie zal stemmen, moet ik zeggen dat het een typische resolutie is van het Europees Parlement is die niet is voortgekomen uit zorg voor het milieu of de maritieme veiligheid, maar die het resultaat is van conservatieve Spaanse politici die nog steeds wanhopig proberen Gibraltar terug te krijgen en hun eigen regering in verlegenheid brengen.</p>
      <p sl="en">Het is een tekst die iedereen te vriend probeert te houden en voortkabbelt over trivia, terwijl slechts een klein deel van de formulering gaat over de belangrijke kwestie van de maritieme veiligheid.</p>
      <p sl="en">In het Engels is het slecht geschreven en paragraaf 12 is niet zinnig en is praktisch onmogelijk. Deze paragraaf kan daarom niet serieus worden genomen zelfs als u deze begrijpt.</p>
      <p sl="en">Belangrijk is dat de olie uit het schip werd gehaald, dat EMSA, Gibraltar en de Spaanse autoriteiten snel en correct handelden toen de ramp toesloeg en dat we ervoor moeten zorgen dat de hele kwestie van maritieme veiligheid wordt aangepakt. Dat had allemaal op twee pagina’s kunnen staan en was veel effectiever geweest dan de vier pagina’s kabbelende tekst waar we nu mee worden geconfronteerd.</p>
      <a text="(Ingekort overeenkomstig artikel 163, lid 1 van het Reglement)"/>
    </intervention>
    <intervention id="4-138" speaker_id="28310" name="Edite Estrela" is_mep="True" mode="written">
      <p sl="nl">Ik heb gestemd vóór het voorstel over een gezamenlijke resolutie over de top EU-Latijns-Amerika en de Caraïben, omdat naar mijn idee de topontmoeting in Lima een uitzonderlijke kans biedt om het strategische partnerschap tussen de twee regio’s te consolideren en de inspanningen te vergroten om de millenniumdoelstellingen voor ontwikkeling tegen 2015 te halen. Daartoe behoren de bevordering van de democratie en de rechtsstaat, de bescherming en waarborg van de mensenrechten, met bijzondere aandacht voor de situatie van vrouwen, de versterking van sociale cohesie en de bestrijding van de armoede.</p>
      <p sl="nl">Ik deel de groeiende overtuiging van het belang van de instelling van een waarnemingscentrum voor migratie die zou kunnen leiden tot een beter begrip van de migratie tussen Latijns-Amerika en de Caraïben, en de Europese Unie.</p>
      <p sl="nl">Gezamenlijke maatregelen zijn noodzakelijk ter bescherming van het milieu, de biodiversiteit en de bossen, en ter bestrijding van klimaatverandering, woestijnvorming en de waterschaarste.</p>
    </intervention>
    <intervention id="4-139" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">We hebben veel sympathie voor deze ontwerpresolutie, maar sommige delen van de inhoud hebben betrekking op zaken waar dit Parlement niet over gaat. Ze behoren tot de verantwoordelijkheid van de lidstaten en mogelijk tot die van de Raad van ministers van buitenlandse zaken.</p>
      <p sl="sv">Zoals altijd worden irrelevante amendementen ingediend door verschillende fracties over uiteenlopende, belangrijke, principiële zaken zoals een mogelijke plaatsing van de MRTA (Movimiento Revolucionario Túpac Amaru – revolutionaire beweging Túpac Amaru)) op de EU-lijst van terroristische organisaties, en over pogingen om het vredesproces in Columbia op gang te brengen.</p>
      <p sl="sv">Dit zijn belangrijke kwesties, maar van zodanig belang dat het niet aan het Europees Parlement is maar aan de bevoegde besluitvormers in de lidstaten om erover beslissingen te nemen.</p>
      <p sl="sv">Daarom stemmen wij tegen het verslag.</p>
    </intervention>
    <intervention id="4-140" speaker_id="31123" name="Pedro Guerreiro" is_mep="True" mode="written">
      <p sl="pt">Ondanks de zorgvuldig opgestelde ontwerpresolutie is het lastig om het onderliggende verlangen naar een mondiaal bi-regionaal partnerschap te verhullen. Datzelfde geldt ook voor de Europees-Latijns-Amerikaanse zone van een mondiaal interregionaal partnerschap dat de kiem kan vormen voor een toekomstige vrijhandelszone (met vrije uitwisseling van goederen, diensten en kapitaal). Dit stelt de EU dan in staat om de Latijns-Amerikaanse integratie te bevorderen naar haar eigen beeld en te reageren op de ambities van haar belangrijkste financiële en economische groepen (zie de doelstellingen van de associatieovereenkomsten tussen de EU en de landen en regio’s van Latijns-Amerika zoals Mexico en Chili).</p>
      <p sl="pt">Sommigen van ons zijn van oordeel dat de uitputtende herhaling in de resolutie van hetgeen zij hoopt dat gezamenlijke principes, waarden en belangen gaan worden, slechts een poging is om neokoloniale pretenties en bemoeiingen door EU-machten in Latijns-Amerika te bevorderen.</p>
      <p sl="pt">We zijn sterk gekant tegen de bedoeling van de EU tot vergemakkelijking van het toe-eigenen door transnationale ondernemingen van de geaccumuleerde rijkdom, natuurlijke bronnen en biodiversiteit van de regio. Dat zal leiden tot uitbuiting van werknemers en dat zal de werkloosheid bevorderen. Ook zal het miljoenen kleine boeren ruïneren, het milieu verwoesten, de vooruitgang een halt toeroepen en de rechten en soevereiniteit van volkeren miskennen.</p>
    </intervention>
    <intervention id="4-141" speaker_id="photo_generic" name="Jens Holm, Kartika Tamara Liotard en Eva-Britt Svensson" is_mep="True" mode="written">
      <p sl="en">We betreuren het dat de tekst over reproductieve gezondheid, die deel uitmaakte van de resolutie van de GUE in het compromisvoorstel van alle politieke fracties werd geschrapt. De geschrapte tekst luidde als volgt:</p>
      <p sl="en">“pleit voor openbaar beleid dat voorziet in infrastructuur, uitrusting en openbare diensten die algemene toegang tot seksuele en reproductieve opvoeding voor vrouwen garanderen, met inbegrip van de beheersing van hun eigen vruchtbaarheid, die moederschap en vaderschap bevorderen, ervoor zorgen dat vrouwen hun gezin en de rest van hun leven kunnen plannen en alle voorwaarden scheppen voor meer participatie en gelijkheid.”</p>
    </intervention>
    <intervention id="4-142" speaker_id="1403" name="David Martin" is_mep="True" mode="written">
      <p sl="en">Samenwerking op dit gebied vereist een dialoog die onder andere sociale cohesie en gezamenlijke bestrijding van de opwarming van de aarde bevordert. De behoefte aan een grondige dialoog op deze gebieden wordt in mijn stem weerspiegeld.</p>
    </intervention>
    <intervention id="4-143" speaker_id="1309" name="Brian Simpson" is_mep="True" mode="written">
      <p sl="en">Ik ben blij dat door de top EU-Latijns-Amerika ons deze gelegenheid wordt geboden om een discussie te voeren over de situatie in Latijns-Amerika en in het bijzonder over de relatie van de EU met dit deel van de wereld.</p>
      <p sl="en">Ik zal de gezamenlijke ontwerpresolutie steunen, maar ik wil onderstrepen dat we moeten zorgen voor een politieke oplossing voor de problemen in en rond Columbia overeenkomstig het standpunt van de Verenigde Naties.</p>
      <p sl="en">We weten dat er problemen bestaan voor landen in die regio en wij in de Europese Unie moeten hen actief helpen om deze problemen de baas te worden. Dat geldt in het bijzonder voor drugs en misdaad, en voor de versterking van democratische principes in hun regeringen en instellingen.</p>
    </intervention>
    <intervention id="4-144" speaker_id="4521" name="Charles Tannock" is_mep="True" mode="written">
      <p sl="en">De Britse conservatieven hebben vóór de resolutie van vandaag gestemd, maar wensen duidelijk te stellen dat de verwijzing waarover ze bedenkingen hebben – universele steun voor het Statuut van Rome en het ICC (International Criminal Court - Internationaal Strafhof), en verwijzing naar “de bestrijding van de doodstraf” in paragraaf 11 van de resolutie – gaat over een vraagstuk dat voor ieder individueel conservatief Parlementslid een gewetenskwestie is.</p>
    </intervention>
    <intervention id="4-146" speaker_id="1403" name="David Martin" is_mep="True" mode="written">
      <p sl="en">De toestand in Burma vraagt om een unaniem en duidelijk standpunt van de EU. Bredere en meer doelgerichte sancties vormen een belangrijk deel van een dergelijk standpunt. Een wereldwijd wapenembargo en de vrijlating van politieke gevangenen onder wie Aung San Suu Kyi zou worden toegejuicht. De EU moet niettemin niet alleen druk uitoefenen op Burma maar ook op de ASEAN-landen om stappen te zetten waarbij Burma wordt uitgesloten van de gunstige handelsregelingen die de ASEAN (Association of Southeast Asion Nations) biedt</p>
    </intervention>
    <intervention id="4-148" speaker_id="28403" name="Duarte Freitas" is_mep="True" mode="written">
      <p sl="nl">De aantasting van de biodiversiteit is een van de grootste uitdagingen waarmee de samenleving vandaag wordt geconfronteerd en deze wordt zelfs nog zorgwekkender in de context van klimaatverandering.</p>
      <p sl="nl">De bezorgdheid over de gevolgen van klimaatverandering op de biodiversiteit gaat verder dan alleen de bescherming van de soorten die met uitsterving worden bedreigd. De teruggang van de biodiversiteit leidt tot minder productieve ecosystemen en minder effectiviteit in de diensten die zij leveren aan de mensheid.</p>
      <p sl="nl">Zo is de bodem met een verarming aan biologische diversiteit veel minder in staat om CO2 te binden, hetgeen de gevolgen van klimaatverandering nog verder benadrukt.</p>
      <p sl="nl">Ik steun daarom deze resolutie in de hoop dat de EU zal doorgaan met het innemen van een ambitieus standpunt binnen de VN-Verdrag inzake biologische diversiteit.</p>
    </intervention>
    <intervention id="4-149" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">De Zweedse partij Junilistan steunt internationale activiteiten voor het behoud van biologische diversiteit en bioveiligheid. De natuur biedt rijkdommen die de mensen pas zijn gaan ontdekken en het is noodzakelijk dat deze schatkamer met toekomstige kansen in stand blijft voor de komende generaties. We steunen daarom vandaag de resolutie.</p>
      <p sl="sv">Het is echter belangrijk dat de activiteiten van de EU voor het behoud van biologische diversiteit flexibiliteit toestaan en dat de EU-richtlijnen en wetgeving zich aanpast aan nationale verschillen. Onze lidstaten hebben een verschillend milieu en vragen daarom verschillende soorten bescherming.</p>
    </intervention>
    <intervention id="4-150" speaker_id="28457" name="Luca Romagnoli" is_mep="True" mode="written">
      <p sl="it">Het verslag van Miroslav Ouzký over de “Europese strategie met betrekking tot de biologische diversiteit (COP 9) en bioveiligheid (COP-MOP 4)” stelt de kwestie van de bescherming van biologische diversiteit en de eerlijke verdeling van de voordelen die voortvloeien uit het gebruik van dergelijke bronnen, aan de orde.</p>
      <p sl="it">Ik vraag in het bijzonder de aandacht voor de kwestie van biologische diversiteit en ik onderstreep dat de uiteenlopende moderne technieken van genetische manipulatie moeten worden ontwikkeld en gebruikt voor cisgene en niet-transgene doeleinden worden gebruikt om processen te simuleren die zo natuurlijk mogelijk zijn.</p>
      <p sl="it">Ik ben het er mee eens dat het belangrijk is om effectieve maatregelen tegen biopiraterij te nemen door het CE-merk aan sommige van deze producten toe te kennen, en aldus er voor te zorgen dat deze voldoen aan de communautaire richtlijnen die op hen van toepassing zijn.</p>
    </intervention>
    <intervention id="4-152" speaker_id="1164" name="Bruno Gollnisch" is_mep="True" mode="written">
      <p sl="fr">Dit stelt niet meer of minder voor dan de transformatie van de WTO in een nieuw centrum van wereldbestuur, met een secretariaat met een sterkere rol en prerogatieven gemodelleerd naar de Europese Commissie (personeel, recht van initiatief, enzovoort), een parlementaire assemblee, enzovoort, allemaal gecoördineerd met andere lichamen die de wereld willen beheersen.</p>
      <p sl="fr">Paradoxaal genoeg probeert het een consensus te rechtvaardigen, dat wil zeggen unanimiteit die, ik citeer “anders dan de stemming bij meerderheid (of gewogen stemming), de gelijkheid van alle leden waarborgt.” Feitelijk wordt die gelijkheid in de Europese Unie met voeten getreden.</p>
      <p sl="fr">Gelijkheid vraagt paradoxaal genoeg dat handelsbesprekingen en geschillenbeslechting duidelijk sociale, milieugerelateerde en “humanistische” overwegingen bevatten, terwijl verzoeken tot toegang alleen vanuit een commercieel standpunt worden beschouwd! Een soort rechtvaardiging achteraf van de massale goedkeuring door dit Parlement van de toelating van China tot de WTO, terwijl het nu klaagt over de sociale dumping door dat land, om maar niet zijn herhaalde schending van mensenrechten te noemen.</p>
    </intervention>
    <intervention id="4-153" speaker_id="31123" name="Pedro Guerreiro" is_mep="True" mode="written">
      <p sl="nl">Ondanks dat het verslag verschillende positieve punten bevat, zoals de behoefte aan meer coördinatie van activiteiten tussen WTO, ILO, UNEP, UNDP, WHO en UNCTAD, probeert het tegemoet te komen aan de internationale liberalisatie van de handel, die het in het geheel niet bekritiseert.</p>
      <p sl="nl">De zeer voorzichtige aanpak van het verslag is slechts gericht op het neutraliseren van kritiek en het verhullen van rollen van hen die, zoals de sociaaldemocraten, een uitweg proberen te vinden uit de crisis die het kapitalistische systeem treft.</p>
      <p sl="nl">Het bevestigt opnieuw zijn steun, zij het in gematigde termen, aan de liberalisatie van de wereldhandel terwijl het haar gevolgen camoufleert. De liberalisatie van de internationale handel heeft de opening van de markten tussen de landen met enorme ongelijkheden in hun niveau van economische ontwikkeling bevorderd; dit tot vreugde en voordeel van de grote financiële en economische groeperingen, namelijk de EU.</p>
      <p sl="nl">Het verslag probeert krachtig zijn goedkeuring te verbergen van de liberalisatie van de handel en haar rol in de campagne die wordt geleid door neoliberale kapitalistische globalisering, waarvan het stelt dat dit zorgdraagt voor de economische ontwikkeling en vooruitgang van mensen.</p>
      <p sl="nl">Hier is de waarheid helemaal op de loop gegaan. Wat we hebben gezien en blijven zien, is een toename van de ongelijkheid in de wereld, een trend die sterker wordt naarmate het huidige neoliberale beleid voortduurt. De stijging van de voedselprijzen illustreert dit.</p>
      <p sl="nl">Ik heb daarom tegen het verslag gestemd.</p>
    </intervention>
    <intervention id="4-154" speaker_id="1403" name="David Martin" is_mep="True" mode="written">
      <p sl="en">Ik ben blij met het verslag “Hervorming Wereldhandelsorganisatie” van mevrouw Muscardini. Onderwerpen zoals het systeem van vertegenwoordiging, de agendavorming van de organisatie en haar algehele legitimiteit en transparantie vragen allemaal aandacht. De analyse in het verslag draagt over deze kwestie heel veel bij. Meer participatie en consultaties over dit debat met het maatschappelijk middenveld, ontwikkelingslanden en VN-organisaties zijn voorts ook vereist. Deze opvattingen vindt u in mijn stem terug.</p>
    </intervention>
    <intervention id="4-155" speaker_id="28391" name="Zdzisław Zbigniew Podkański" is_mep="True" mode="written">
      <p sl="pt">Het doel waarvoor de Wereldhandelsorganisatie werd opgericht, was de verbreiding van vrije en multilaterale handel. Erkend werd dat een open markt gebaseerd op vriendelijke en eerlijke attitudes de sleutel vormde voor een stabiele economische groei en het terugdringen van de armoede in de wereld.</p>
      <p sl="pt">Voor veel mensen is de WTO echter nog steeds iets raadselachtigs. Dat komt door het gebrek aan transparantie in haar activiteiten en omdat de gepubliceerde informatie ongeschikt is. De tegenwoordig afgeslankte G4- en G6-werkgroepen worden vaak gezien als vergaderingen van de vertegenwoordigers van grote landen die hun wil opleggen op willen opleggen aan de andere leden.</p>
      <p sl="pt">Een ander probleem is het gebrek aan technische en wettelijke bijstand van de WTO aan minder ontwikkelde landen die geen enkel economische voordeel behalen uit de toegenomen liberalisatie van de markt.</p>
      <p sl="pt">Landen zoals India, China of Brazilië worden als ontwikkelingslanden behandeld met als gevolg dat zij profijt hebben van voordeliger voorwaarden en uiteenlopende verplichtingen. Naar mening is dit een fout in het beleid van de WTO. De WTO houdt geen rekening met het omvangrijk potentieel van deze landen en hun bronnen. De landen buiten dit feit uit en hanteren vaak afbraakprijzen in handelsbetrekkingen, hetgeen voor andere landen nadelig is. Er moet een duidelijker indeling van ontwikkelingslanden komen die rekening houdt met factoren zoals economische kracht, economische ontwikkeling, groei van het BBP en exportgroei.</p>
    </intervention>
    <intervention id="4-156" speaker_id="28457" name="Luca Romagnoli" is_mep="True" mode="written">
      <p sl="it">Mevrouw de Voorzitter, dames en heren, ik stem vóór het verslag van mevrouw Muscardini over een hervorming van de Wereldhandelsorgansiatie. De behoefte aan een hervorming van het multilaterale handelssysteem en vooral van de activiteiten van de Wereldhandelsorganisatie wordt al enige tijd gevoeld. Dat geldt in het bijzonder voor de huidige omvang van de organisatie die nu 151 leden telt.</p>
      <p sl="it">Ook onderstreep ik de dringende behoefte aan hervorming in samenhang met de ontwikkelingslanden. Landen met een bloeiende handel, zoals China en India, genieten op dit moment een voorkeursbehandeling die lucratief is, terwijl ze nog steeds als “ontwikkelings”land worden beschouwd, op dezelfde voet als minder ontwikkelde landen. Ik ben het eens met de suggestie om ontwikkelingslanden in groepen in te delen Dat schept meer duidelijkheid en meer vergelijkingsmogelijkheden om rekening te houden met de actuele economische omstandigheden in het betreffende land.</p>
    </intervention>
    <intervention id="4-158" speaker_id="31123" name="Pedro Guerreiro" is_mep="True" mode="written">
      <p sl="nl">Een echte “handleiding” voor vrijhandelsovereenkomsten …</p>
      <p sl="nl">De tekst bevat veel onkritische verwijzingen naar de beperking, afschaffing en liberalisatie van non-tarifaire handelsbelemmeringen, naar zorgen over de mogelijke concurrentieverstoring door staatssteun, naar het belang van een sterkere liberalisering van de dienstensector en investeringen en concurrerende aanbestedingen. Ook spreekt de tekst min of meer expliciete steun uit voor het Verdrag van Lissabon.</p>
      <p sl="nl">De resolutie is zo neoliberaal dat ze de sociaaldemocraten ertoe verleidde om hun stilzwijgende medewerking aan de inhoud te verbloemen door indiening van een aantal amendementen om de toon wat af te zwakken, het zogenaamde kapitalisme met een menselijk gezicht.</p>
      <p sl="nl">Opnieuw kunnen we zien dat deze vrijhandelsovereenkomsten proberen door het raam naar binnen te duwen wat ze niet via lukt om via de deur naar binnen te krijgen. Door dit soort overeenkomsten met de regio’s en de landen van de wereld af te sluiten, tracht de EU geleidelijk de liberalisering van de internationale handel te bevorderen, terwijl ze doorgaat met het voeren van onderhandelingen binnen de WTO.</p>
      <p sl="nl">Wij verwerpen met klem de vrijhandelsovereenkomsten (ongeacht hoe mystificerend ze zijn opgesteld). Wij vinden dat mensen zich moeten organiseren, verenigen en strijden voor het beëindigen van neoliberaal beleid dat zoveel schadelijke gevolgen heeft voor werknemers en volken.</p>
    </intervention>
    <intervention id="4-159" speaker_id="1403" name="David Martin" is_mep="True" mode="written">
      <p sl="en">De mondelinge vraag van de heer Markov aan de Commissie over het Vrijhandelsakkoord van de EU met de Raad voor samenwerking van de Arabische Golfstaten wordt ondersteund. Een vrijhandelsovereenkomst tussen de EU en de Raad voor samenwerking van de Arabische Golfstaten moet bepalingen bevatten over arbeids- en milieunormen en mensenrechten. Zonder dergelijke bepalingen wordt het sociale karakter van de vrijhandelsovereenkomsten in gevaar gebracht. Pleidooien voor vernieuwing van het mandaat moet worden gehonoreerd als de EU geloofwaardig hoopt te blijven bij het verdedigen van een sociaal verantwoord economisch beleid in de hele wereld. Ik heb gestemd conform mijn uitsproken mening over dit onderwerp.</p>
    </intervention>
    <intervention id="4-161" speaker_id="photo_generic" name="Jan Andersson, Göran Färm, Inger Segelström en Åsa Westlund" is_mep="True" mode="written">
      <p sl="sv">Als Zweedse sociaaldemocraten hebben wij ervoor gekozen vóór dit verslag te stemmen.</p>
      <p sl="sv">We zijn van mening dat economische instrumenten op EU-niveau moeten worden ingesteld om de vele uitdagingen op het gebied van milieu en klimaat aan te pakken. Het verslag legt ook de nadruk op het solidariteitsbeginsel.</p>
      <p sl="sv">We steunen echter niet de tekst over specifieke maatregelen voor de lage inkomens.</p>
      <p sl="sv">Er zijn algemene maatregelen die eenvoudiger en beter zijn om de sociale gevolgen van milieubeleidsinstrumenten te compenseren.</p>
      <p sl="sv">We stemmen ook tegen de amendementen 2 en 3. Deze bestrijken zulke belangrijke gebieden als de efficiency van verbrandingsmotoren en het gebruik van pesticiden.</p>
      <p sl="sv">We zijn echter van mening dat dit het beste kan geschieden door voortgaande activiteiten van het Parlement om de gevolgen van auto’s op het klimaat te verminderen en door het gebruik van pesticiden te reglementeren.</p>
    </intervention>
    <intervention id="4-162" speaker_id="4527" name="John Bowis" is_mep="True" mode="written">
      <p sl="en">De PPE-DE juicht het verslag toe met betrekking tot het Groenboek over marktconforme instrumenten voor milieu- en gerelateerde beleidsdoelstellingen. We zijn van mening dat het veel goede en constructieve elementen bevat die het belang van MBI’s (market-based instruments – op de markt gebaseerde instrumenten) bij de ontwikkeling en invoering van milieubeleid onderstrepen. Daarom stemmen we vóór dit verslag.</p>
      <p sl="en">Maar de PPE-DE wil de aandacht vestigen op het feit dat het heeft gestemd tegen het tweede gedeelte van paragraaf 26 waarin de Commissie wordt gevraagd om voor het einde van 2008 te komen met een wetsvoorstel voor een minimale EU-belasting op CO2 . We zijn ervan overtuigd dat dit indruist tegen het beginsel van solidariteit; het is aan de lidstaten om belastingbeleid vast te stellen. De PPE-DE wil ook benadrukken dat het concept niet verenigbaar is met de voortschrijdende ontwikkeling van een efficiënte EU-emissiehandelssysteem.</p>
      <p sl="en">Voorts onderstreept de PPE-DE dat hoewel er geen afzonderlijke stemming was gevraagd over paragraaf 42 van het verslag, onze oppositie die op dezelfde beginselen is gebaseerd, zich uitstrekt tot de notie van een EU-brede kerosinebelasting en NOx -uitstootheffingen.</p>
    </intervention>
    <intervention id="4-163" speaker_id="photo_generic" name="Charlotte Cederschiöld, Christofer Fjellner, Gunnar Hökmark en Anna Ibrisagic" is_mep="True" mode="written">
      <p sl="sv">We steunen het verslag met betrekking tot het Groenboek over marktconforme instrumenten voor milieu- en gerelateerde beleidsdoelstellingen, A6-0040/2008 , aangezien het veel methoden behandelt die bruikbaar zijn bij de bescherming of verbetering van het milieu, bijvoorbeeld de handel in emissierechten, het principe “de vervuiler betaalt” en een hervorming van de subsidies die schadelijk zijn voor het milieu.</p>
      <p sl="sv">Maar we verwerpen de gedachte om voor personen en KMO’s een “CO2 -kaart” in te voeren waarop hun energieverbruik en niveau van broekasgasuitstoot wordt vastgelegd. We zijn van mening dat de praktische problemen een obstakel op zich vormen. Ook vinden wij dat het voorstel in strijd is met de privacy en de persoonlijke vrijheid, vooral omdat niet wordt gerechtvaardigd waarom deze gegevens worden verzameld of waarvoor ze worden gebruikt.</p>
      <p sl="sv">We verwerpen ook het voorstel over CO2 -verplichtingen. Vrijhandel betekent dat de bronnen van de aarde zo efficiënt mogelijk worden benut. Bij internationale overeenkomsten moet de focus gericht zijn op het milieu.</p>
    </intervention>
    <intervention id="4-164" speaker_id="28310" name="Edite Estrela" is_mep="True" mode="written">
      <p sl="pt">Ik heb vóór het verslag van Anne Ferreira met betrekking tot het Groenboek over marktconforme instrumenten voor milieu- en gerelateerde beleidsdoelstellingen gestemd, omdat ik het ermee eens ben dat het gebruik van deze instrumenten wezenlijk is voor het streven naar een haalbaar en effectief milieubeleid. Maatregelen die de werking van de markten verbeteren, zoals toepassing van het principe “de vervuiler betaalt”, dat een prijs verbindt aan de economische activiteiten die schade aan het milieu brengen, zijn een vorm van overheidsingrijpen die moet worden aangemoedigd zoals de ervaring leert op het vlak van milieubescherming.</p>
    </intervention>
    <intervention id="4-165" speaker_id="28403" name="Duarte Freitas" is_mep="True" mode="written">
      <p sl="nl">Ik steun het verslag van Anne Ferreira, omdat ik geloof dat het gebruik van marktconforme instrumenten zoals, belastingen, subsidies en handel in emissierechten, voor milieubeleidsdoelen belangrijke, zij het niet de enige instrumenten zijn voor het bevorderen van duurzame ontwikkeling.</p>
      <p sl="nl">Hoewel ik het in algemene termen met dit verslag eens ben, vind ik het prematuur om een enkele Europese belasting op CO2 te introduceren, omdat het lastig zou zijn haar in te voeren naast het EU-emissiehandelssysteem.</p>
      <p sl="nl">Ik ben het bovendien er niet mee eens dat de bestaande communautaire regels inzake milieubescherming moeten worden vervangen door marktconforme instrumenten die vanwege hun aard geen alternatief zijn voor regelgeving.</p>
    </intervention>
    <intervention id="4-166" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Milieuvraagstukken behoren tot de belangrijkste gebieden voor samenwerking binnen de EU. Grensoverschrijdende milieuvervuiling in Europa kan niet op nationaal niveau worden aangepakt. Dit verschaft de EU een voor de hand liggende rol op zulke gebieden.</p>
      <p sl="sv">Het is echter zeer zorgelijk dat het verslag schaamteloos klimaatkwesties gebruikt ter versterking van de politieke macht van de EU en de deuren openzet voor bureaucratie en protectionisme. Er zijn veel voorbeelden, en ze zijn allemaal verkeerd. Het verslag vraagt om een communautaire belasting, herziening van de notie van vrije concurrentie en de introductie van zogenaamde aanpassingsmaatregelen aan de grenzen, met andere woorden: belastingen.</p>
      <p sl="sv">De lidstaten zelf moeten kunnen bepalen hoe ze met milieubeleid omgaan. Het is niet door bureaucratisering van ons bestaan, maar in concurrentie tussen landen en ondernemingen dat effectieve oplossingen voor milieuproblemen worden gevonden.</p>
      <p sl="sv">We hebben daarom tegen het verslag gestemd.</p>
    </intervention>
    <intervention id="4-167" speaker_id="31123" name="Pedro Guerreiro" is_mep="True" mode="written">
      <p sl="nl">Dit verslag borduurt voort op een initiatief van de Europese Commissie en stelt een reeks richtsnoeren van het Europees Parlement op bij de creatie van marktconforme instrumenten voor milieu- en gerelateerde beleidsdoelstellingen, een vooruitzicht dat we met zeer veel reserves en zorgen bezien.</p>
      <p sl="nl">Het beoogt de vervuiling te verminderen en het milieu te beschermen door het gebruik van marktconforme instrumenten alsmede de invoering van het principe “de vervuiler betaalt”, waarvan de kosten volgens de laatste analyse worden gedragen door consumenten, in het algemeen door gezinnen die al veel milieubelasting betalen.</p>
      <p sl="nl">Het verslag verwijst naar de betaling van heffingen voor watergebruik waarin de kosten van het gebruik van deze hulpbron worden verwerkt naast de milieukosten . We weten dat er in afzonderlijke landen al steun is voor de vervanging van inkomstenbelasting door belastingen gebaseerd op het principe “de vervuiler betaalt” en dat sommigen dit ook zien als een toekomstige EU-belasting.</p>
      <p sl="nl">Naast de maatregelen op het gebied van belastingen, introduceert het verslag een stelsel voor handel in koolstofemissierechten dat wordt beheerst door de grote economische belangen en dat financiële speculatie zal bevorderen.</p>
      <p sl="nl">Daarom heb ik tegen gestemd.</p>
    </intervention>
    <intervention id="4-168" speaker_id="2327" name="Linda McAvan" is_mep="True" mode="written">
      <p sl="en">De EP-leden van Labour steunen marktconforme instrumenten zoals het EU-emissiehandelssysteem om de klimaatverandering aan te pakken. We juichen veel zaken uit het Groenboek en het verslag toe. Maar op een aantal gebieden hebben we onze bedenkingen. Dat zijn onder andere:</p>
      <p sl="en">paragraaf 47: Eurovignet. We begrijpen dat de Commissie in de toekomst zal komen met een wetgevingsvoorstel over het Eurovignet en we zullen dan ons standpunt bepalen.</p>
      <p sl="en">paragraaf 50: Richtlijn energiebelasting. Sommige afwijkingen van de belasting op fossiele brandstoffen hebben sociale beleidsdoelstelingen die moeten worden gerespecteerd.</p>
    </intervention>
    <intervention id="4-169" speaker_id="4274" name="Olle Schmidt" is_mep="True" mode="written">
      <p sl="sv">Als Zweeds liberaal benader ik communautaire belastingen vanuit een fundamenteel sceptisch oogpunt. Dit is echter niet geval als het gaat om milieubelastingen. We moeten niettemin zorgvuldig overwegen welke combinatie van instrumenten in het bijzonder effectief zal zijn. Ik geloof stellig in handel in emissierechten en ik ben in beginsel niet tegen een koolstofbelasting. Maar de gedachten moeten vooral gaan naar het tegen elkaar afwegen ervan en aangezien de voorstellen tegenover elkaar werden gesteld, vond ik het gepast om een standpunt in te nemen.</p>
      <p sl="sv">Het verslag van mevrouw Ferreira was van alles wat. Maar het meeste was positief en daarom behoefde ik niet lang na te denken om vóór het verslag te stemmen hoewel niet alles goed was. Zoals paragraaf 66, die niet voor een afzonderlijke stemming in aanmerking kwam, over de introductie van een “CO2 –kaart” voor particulieren en KMO’s. Het is waar dat politiek gaat over iets willen. Maar idealiter moet het daadwerkelijk haalbaar zijn.</p>
    </intervention>
    <intervention id="4-170" speaker_id="28221" name="Thomas Ulmer" is_mep="True" mode="written">
      <p sl="de">Ik stem tegen dit verslag, omdat de voorgestelde instrumenten rieken naar een planeconomie in plaats van een markteconomie. Ik deel niet de heersende opvatting over wat een markteconomie omvat.</p>
    </intervention>
    <intervention id="4-172" speaker_id="1164" name="Bruno Gollnisch" is_mep="True" mode="written">
      <p sl="fr">De onderwerpen in het verslag van de heer Radwan zijn hoogst technisch, maar heel belangrijk.</p>
      <p sl="fr">De overheidsinstanties moeten zeker iets te zeggen hebben over de definitie van standaarden voor jaarrekeningen omdat deze zo’n effect hebben op alle actoren in de economie en zelfs op de nationale belastinginkomsten. Het is niet juist voor een particulier lichaam om zich de facto als een echte wetgever op te stellen zonder dat er sprake is van politieke controle, vooral aangezien de technische legitimiteit van de IASB (International Accounting Standards Board) in toenemende mate in twijfel wordt getrokken door zijn meer theoretische dan professionele benadering bij de betreffende vraagstukken. Bovendien laat zijn geografische en professionele samenstelling wel iets te wensen over. Ja, nieuwe standaarden moeten alleen worden goedgekeurd als ze nuttig en noodzakelijk zijn en pas na een zorgvuldige kosten-batenanalyse. Ja, de rol van de IASB moet worden beperkt tot beursgenoteerde ondernemingen en zich niet uitstrekken tot KMO’s.</p>
      <p sl="fr">Wat betreft het beginsel van “fair value” , dit dient een kortetermijnaanpak en zorgt dat financiële resultaten de dominante factor zijn in het management van een onderneming. Het vergroot de “financialisering” van de economie en fluctuaties van de markten. De Europese Unie moet weigeren die standaard toe te passen. Het standpunt van de rapporteur over dit onderwerp is echter niet zo duidelijk. Daarom onthouden we ons van stemming over zijn verslag.</p>
    </intervention>
    <intervention id="4-173" speaker_id="31123" name="Pedro Guerreiro" is_mep="True" mode="written">
      <p sl="pt">Sinds januari 2005 zijn beursgenoteerde communautaire ondernemingen verplicht om bij het opstellen van hun geconsolideerde jaarrekening de internationale standaarden voor financiële verslaglegging toe te passen.</p>
      <p sl="pt">Deze standaarden zijn ontwikkeld door een particuliere organisatie (de International Accounting Standards Committee Foundation en de International Accounting Standards Board (IASCF/IASB)) die wordt gefinancierd met particuliere middelen (hoofdzakelijk ondernemingen op hetzelfde vlak) en is niet onderworpen is aan enig overheidstoezicht.</p>
      <p sl="pt">Hoewel het huidige verslag aspecten bevat waar we een voorbehoud bij maken, stelt het bepaalde maatregelen voor om met deze situatie om te gaan. Ook is het verslag behoedzaam over de mogelijke toepassing van dit soort internationale standaarden voor kleine en middelgrote ondernemingen.</p>
      <p sl="pt">Het is echter van belang om helder te maken dat het niet mogelijk is de patiënt te genezen met palliatieve maatregelen die beogen de consequenties van financiële speculatie te minimaliseren en situaties te voorkomen die kunnen leiden tot een ineenstorting van het internationale financiële stelsel teneinde de toenemende liberalisering van kapitalistische organisaties te bestendigen.</p>
      <p sl="pt">We moeten het probleem bij de wortel aanpakken: de toenemende beheersing van de economie door investeringskapitaal en de toenemende financiële speculatie met de daaruit volgende vlucht van productieve investeringen. We moeten de financiële stelsels in dienst stellen van de vooruitgang van mensen en hun landen en niet in dienst van het grote kapitaal!</p>
    </intervention>
    <intervention id="4-174" speaker_id="28275" name="Małgorzata Handzlik" is_mep="True" mode="written">
      <p sl="pl">Hoogwaardige, mondiale standaarden voor financiële verslaglegging zijn enorm belangrijk voor stabiliteit op de financiële markten. De internationale standaarden voor financiële verslaglegging (IFRS) zullen ongetwijfeld het vergelijken van financiële verslagen van ondernemingen vergemakkelijken en als resultaat daarvan het voor de beleggers mogelijk maken om betere beslissingen te nemen.</p>
      <p sl="pl">Ik wil echter erop wijzen dat de eisen te stellen aan kleine en middelgrote ondernemingen verschillen van de eisen van beleggers op de kapitaalmarkten.</p>
      <p sl="pl">Daarom ben ik het met de rapporteur eens dat de IFRS voorgesteld door de International Accounting Standards Board (IASB) voor KMO’s te gecompliceerd zijn. Ik zou willen benadrukken dat ik consequent tegen oplossingen ben die in plaats van dingen te vergemakkelijken, ondernemingen voor extra obstakels stellen. Het voorstel van de IASB werd opgesteld voor tamelijk grote KMO’s (meer dan vijftig werknemers). Op dit punt wil ik wijzen op enkele gegevens die recent door EUROSTAT zijn gepubliceerd. Ondernemingen met minder dan vijftig werknemers vormen 98,7 procent van alle actieve ondernemingen in de Europese Unie, en slechts 1,1 procent, ongeveer 210 000 ondernemingen, zijn KMO’s met meer dan vijftig werknemers.</p>
      <p sl="pl">Ik ben echter niet tegen het idee van IFRS voor kleine en middelgrote ondernemingen als zodanig. Ik vind wel dat de Europese Unie een grondig onderzoek moet instellen naar de voordelen die KMO’s kunnen behalen bij de goedkeuring van de IFRS. Het verdere debat over deze kwestie zal ik met veel belangstelling volgen</p>
    </intervention>
    <intervention id="4-175" speaker_id="2081" name="Peter Skinner" is_mep="True" mode="written">
      <p sl="en">Overheidstoezicht op organen zoals de IASCF/IASB is een controversiële kwestie. Activiteiten gericht op convergentie zoals overeengekomen in de IFRS brengen meer voordelen voor ondernemingen die internationaal opereren. Vele miljoenen euro’s kunnen worden bespaard door dubbele jaarrekeningen te voorkomen. Maar de aard van dergelijke overeenkomsten die in een ondoorzichtig en besloten proces worden geïmplementeerd, roept publieke discussie op over deze procedure.</p>
      <p sl="en">KMO’s hebben ook de juiste aandacht nodig. Er is minder bekend over hun behandeling dan over grote ondernemingen.</p>
      <p sl="en">Het beginsel van “fair value” mag niet worden uitgehold door alternatieven en interpretaties die verder gaan dan redelijk aanvaardbaar is.</p>
    </intervention>
    <intervention id="4-176" speaker_id="4544" name="De Voorzitter" is_mep="True" mode="spoken">
      <p sl="nl">Hiermee zijn de stemverklaringen beëindigd.</p>
    </intervention>
  </section>
  <section id="creitem19" title="9. Rectificaties stemgedrag/Voorgenomen stemgedrag: zie notulen"/>
  <section id="creitem20" title="10. Goedkeuring van de notulen van de vorige vergadering: zie notulen"/>
  <section id="creitem21" title="11. Mededeling van gemeenschappelijke standpunten van de Raad: zie notulen"/>
  <section id="creitem22" title="12. Debat over gevallen van schending van de mensenrechten, de democratie en de rechtsstaat (debat)"/>
  <section id="creitem23" title="12.1. Zimbabwe">
    <intervention id="4-184" speaker_id="1838" name="De Voorzitter" is_mep="True" mode="spoken">
      <p sl="nl">Aan de orde zijn zes ontwerpresoluties over Zimbabwe .</p>
    </intervention>
    <intervention id="4-185" speaker_id="4508" name="Erik Meijer" is_mep="True" mode="spoken">
      <p sl="nl">auteur. – Voorzitter, ooit was de Zimbabwaanse president Mugabe de held van de bevrijding. Dankzij zijn optreden kwam er in het voormalige Zuid-Rhodesië na Brits koloniaal bestuur en een tegen dat koloniaal gezag rebellerend blank apartheidsbewind, een nieuwe staat Zimbabwe, waar op een democratisch manier de zwarte meerderheid van de bevolking het voor het zeggen kreeg.</p>
      <p sl="nl">Als regeerder gedroeg Mugabe zich jarenlang onwaarschijnlijk gematigd. De dringend noodzakelijke herverdeling van het grootgrondbezit liet hij achterwege. Radicaal was hij alleen in zijn afkeer van homoseksuelen. Pas op het moment dat hij de macht dreigde te verliezen, herinnerde hij zich zijn vroegere beloften van landhervorming. Sindsdien heeft hij door ondoordachte maatregelen de economie van zijn land volledig ontwricht. De herverdeling van agrarische grond vond niet planmatig en geleidelijk plaats, maar werd een zaak van volstrekte willekeur waarbij zijn meest agressieve aanhangers zich de grond toe-eigenden.</p>
      <p sl="nl">Erger nog is zijn omgang met de oppositie. Die oppositie is onophoudelijk geïntimideerd en aangevallen, maar heeft zich desondanks tot nu toe goed weten te handhaven. Al bij vorige verkiezingen bestond de verdenking dat de uitslagen waren vervalst. Deze keer heeft de oppositie de parlementsverkiezingen gewonnen, maar de aangekondigde hertellingen lijken te zijn bedoeld om ze die overwinning af te nemen. De uitslag van de presidentsverkiezingen wordt al een maand geheim gehouden, zodat onbekend blijft hoe groot de nederlaag voor Mugabe was.</p>
      <p sl="nl">In de afgelopen dagen heeft hij enthousiast verklaard dat er in zijn land nooit iets zal veranderen. Dat voornemen kan hij alleen waarmaken met geweld en onderdrukking. De import van een scheepslading Chinese wapens lijkt daarvoor het middel. Onder deze omstandigheden wordt het redelijk dat de buitenwereld zich met dit binnenlands conflict bemoeit. Steun voor vluchtelingen, steun voor de oppositie en druk op de regeringspartij zijn onmisbare instrumenten om datgene te bereiken waar het Mugabe zelf ooit om ging, namelijk politieke zeggenschap door de meerderheid van de bevolking.</p>
    </intervention>
    <intervention id="4-186" speaker_id="4513" name="Geoffrey Van Orden" is_mep="True" mode="spoken">
      <p sl="en">auteur. – Mijnheer de Voorzitter, ik wil eerst mijn teleurstelling uitspreken over het feit dat Raad niet vertegenwoordigd is in dit belangrijke debat.</p>
      <p sl="en">Het is bijna een maand geleden dat de verkiezingen in Zimbabwe werden gehouden. Er kan weinig twijfel bestaan over het feit dat deze verkiezingen zijn gewonnen door de beweging voor democratische verandering. Mugabe en zijn beulen moeten nu niet meer aan het bewind zijn, maar we horen feitelijk niets over de verkiezingsresultaten, behalve dat de mensen van Mugabe opnieuw met geweld reageren en wanhopig trachten de verkiezingsuitkomst naar hun hand te zetten.</p>
      <p sl="en">Al jaren wijzen we naar Zimbabwe als de grote schande voor het gezicht van Afrika, een getuigenis van de effecten van tirannie, corruptie en uitbuiting door het verschrikkelijke regime van één man. Mugabe heeft een land verwoest dat eens welvarend was. Maar gedurende deze periode, tijdens al die jaren hebben andere Afrikaanse leiders erbij gestaan en niets gedaan of anders hebben ze de tiran geprezen wanneer ze daar de kans voor hadden. Wat een schande! En wat een schandaal. En wat een tragedie, niet alleen voor de bevolking van Zimbabwe, maar voor Afrika.</p>
      <p sl="en">In al die jaren lag de eerste sleutel van het lot van Zimbabwe bij Zuid-Afrika, maar Thabo Mbeki heeft niet alleen gefaald door zijn verantwoordelijkheden als bemiddelaar te ontlopen, maar hij heeft schaamteloos de zijde van Mugabe gekozen. De wereld keek perplex toe toen Mbeki enkele dagen geleden bekend maakte dat er geen sprake was van een crisis in Zimbabwe, maar slechts van normaal verkiezingsbeleid.</p>
      <p sl="en">Terwijl de EU ten minste doelgerichte sancties aan het regime van Mugabe had opgelegd, deed zij er alle moeite voor om te zorgen dat niemand deze serieus nam. Mugabe die een reisverbod kreeg voor EU-landen werd in december vorig jaar zelfs uitgenodigd naar de EU-Afrika top in Lissabon te reizen om geheel verkeerde redenen. Welke echte diplomatieke of economische inspanning is er gedaan om andere Afrikaanse landen over te halen te doen wat correct is met betrekking tot Zimbabwe? Het antwoord is: heel weinig.</p>
      <p sl="en">Er is nog steeds tijd om op de juiste manier op te treden. Jacob Zuma, de ANC-leider, heeft nu opgeroepen voor maatregelen tegen Zimbabwe. In onze ontwerpresolutie van vandaag vragen we aan mensen van goede wil in de regerende Zanu-PF in Zimbabwe om het licht te zien en te erkennen dat er een transformatie gaande is.</p>
      <p sl="en">Nu is het tijd voor ons om onze stem te laten horen. Laten wij die democratische verandering bewerkstelligen die ten slotte is vereist in het belang van de bevolking van Zimbabwe.</p>
    </intervention>
    <intervention id="4-187" speaker_id="28343" name="Bogusław Rogalski" is_mep="True" mode="spoken">
      <p sl="pl">auteur. – Mijnheer de Voorzitter, de politieke situatie en ook de interne veiligheid van Zimbabwe namen een plotselinge wending ten kwade na de parlementaire en presidentiële verkiezingen in maart in dat land. Het enkele feit dat de resultaten van de verkiezingen nog niet bekend zijn gemaakt, illustreert de instorting van de rechtsstaat en laat ook de totalitaire aard van het gezag in die Afrikaanse staat zien.</p>
      <p sl="pl">In het Afrika van vandaag wordt de democratie zelf serieus bedreigd. Het regime heeft opnieuw geweld gebruikt tegen de oppositie en tegen de democratische ambities van de inwoners van Zimbabwe. Om deze reden is een resolute reactie nodig van de Europese Unie met inbegrip van ons Parlement. We moeten op de toestand reageren, maar we moeten ook de actie van China veroordelen dat door een vrachtschip vol met wapens naar de Afrikaanse kust te zenden, probeert het regime van Mugabe te steunen.</p>
      <p sl="pl">Daarom verheugt het mij de clausule in onze gezamenlijke ontwerpresolutie te steunen waarin China wordt gevraagd te stoppen met het zenden van wapens naar Zimbabwe. Alleen op deze manier zal het mogelijk zijn om het aantal slachtoffers van de staatsterreur waaraan de burgers van dat land zijn blootgesteld, te verminderen.</p>
    </intervention>
    <intervention id="4-188" speaker_id="23881" name="Marios Matsakis" is_mep="True" mode="spoken">
      <p sl="en">auteur. – Mijnheer de Voorzitter, na vele jaren Brits koloniaal bewind en een periode van apartheid onder dictatorschap van Ian Smith, werd het toenmalige Rhodesië, nu Zimbabwe, naar de onafhankelijkheid geleid door een groep vrijheidsstrijders onder wie de heer Mugabe.</p>
      <p sl="en">Niemand kan de bijdrage van de mensen aan de bevrijding van Zimbabwe ontkennen, maar, zoals zo vaak het geval is, excessieve en langdurige macht, evenals opportunisme en een ongecontroleerde honger naar persoonlijk materialistisch gewin corrumpeerde spoedig de altruïstische geest van vrijheid en democratie. Het regerende regime van Mugabe veranderde in een onderdrukkend overheidsapparaat zonder enige visie en met buitensporige totalitaire manifestaties. Het resultaat was de internationale isolering van Zimbabwe en een verder afglijden van het land in armoede en corruptie.</p>
      <p sl="en">Bij de recente verkiezingen heeft het volk van Zimbabwe zijn wens getoond voor een hoognodige verandering, maar het regime van Mugabe wil geen afstand doen van de macht en riskeert nu ernstig het land te storten in anarchie en burgeroorlog.</p>
      <p sl="en">Door deze ontwerpresolutie zenden we de boodschap dat de wens van het volk van Zimbabwe, tot uitdrukking gebracht door het verkiezingsproces, moet worden gerespecteerd. We moeten er ook voor zorgen dat degenen in Afrika die zeggen dat zich werkelijk zorgen maken over de toestand in Zimbabwe volledig hun verantwoordelijkheden op zich nemen, de werkelijkheid van de toestand onder ogen zien, Mugabe beoordelen zoals hij vandaag is en niet zoals hij jaren geleden was, en resoluut handelen om de democratische overgang in Zimbabwe te bewerkstelligen.</p>
    </intervention>
    <intervention id="4-189" speaker_id="28409" name="Raül Romeva i Rueda" is_mep="True" mode="spoken">
      <p sl="es">auteur. – Mijnheer de Voorzitter, in het licht van de gebeurtenissen vind ik dat de toestand in Zimbabwe zeker onze aandacht verdiend op deze spoedzitting. Ik sluit mij vanzelfsprekend aan bij degenen die al hun veroordeling hebben uitgesproken over het geweld van de zijde van de overheid tegen oppositiegroepen, journalisten en degenen die de mensenrechten steunen.</p>
      <p sl="es">Ik hoop ook dat deze resolutie ten minste degenen zal steunen die zowel van binnen als van buiten het land proberen het democratisch proces te herstellen</p>
      <p sl="es">Er is echter een bijzonder punt waar ik de aandacht voor vraag. Het betreft het bekende geval van de Chinese boot An Yue Jiang die 77 ton aan wapens en munitie met als bestemming Zimbabwe vervoerd en die gedwongen werd de Zuid-Afrikaanse haven van Durban te verlaten nadat dokwerkers weigerden de lading te lossen en een rechtbank heeft uitgesproken dat de wapens niet door Zuid-Afrika mogen worden vervoerd.</p>
      <p sl="es">Volgens mijn informatie probeert de boot nu een andere haven te zoeken waar het zijn lading kan lossen, hoewel het erop lijkt, gelet op de oppositie in het gebied tegen het accepteren van de vracht, dat de boot naar China kan terugkeren zonder zijn missie te hebben vervuld.</p>
      <p sl="es">Opnieuw is het duidelijk dat de boot nooit had mogen uitvaren en dat alle regeringen zich met elkaar moeten beramen over een internationaal verdrag over wapentransporten en wel zo spoedig mogelijk, omdat er helaas veel plaatsen op de wereld zijn zoals Zimbabwe die nooit wapens of munitie van welk makelij dan ook zouden mogen ontvangen.</p>
      <p sl="es">Laat dit voorbeeld een aansporing zijn voor de onderhandeling van een krachtig en wettelijk bindend ATT (Arms Trade Treaty – wapenhandelsverdrag) waar zoveel NGO’s in IANSA (International Action Netwerk on Small Arms) al jaren om vragen, evenals ook dit Parlement.</p>
    </intervention>
    <intervention id="4-190" speaker_id="39763" name="Urszula Gacek" is_mep="True" mode="spoken">
      <p sl="en">namens de PPE-DE Fractie. – Mijnheer de Voorzitter, binnenkort is het een maand geleden dat de presidentiële verkiezingen in Zimbabwe hebben plaatsgevonden. Er was ruim de tijd om de stemmen te tellen en het resultaat bekend te maken. Op dit moment vindt op verzoek van de regerende Zanu-PF-partij een hertelling in 23 districten plaats. Er zijn ernstige zorgen geuit over de wijze waarop de stembussen zijn opgeslagen en het kan niet worden uitgesloten dat er tijdens het proces van hertelling met stembiljetten wordt geknoeid. Opiniepeilingen suggereren dat in de race om het presidentschap een tweede ronde noodzakelijk zal zijn. Als de heer Mugabe nu zijn overwinning uitroept, moeten daar vraagtekens bij worden geplaatst. Laten we hopen dat er inderdaad een tweede ronde zal plaatsvinden.</p>
      <p sl="en">Maar de internationale gemeenschap moet de druk erop houden om te zorgen dat deze ronde zo vrij en eerlijk mogelijk zal verlopen. Bij de verkiezingen moeten waarnemers en buitenlandse journalisten in het land worden toegelaten. Op de langere termijn zijn hervormingen nodig om ervoor te zorgen dat een dergelijke farce nooit meer een democratisch proces kan worden genoemd. Ook de instelling van een onafhankelijke verkiezingscommissie behoort tot de hervorming.</p>
    </intervention>
    <intervention id="4-191" speaker_id="37200" name="Katrin Saks" is_mep="True" mode="spoken">
      <p sl="en">namens de PSE-Fractie. – Mijnheer de Voorzitter, de grondwet van Zimbabwe stelt dat “niemand zal worden onderworpen aan marteling of aan een onmenselijke of vernederende straf of een andere soortgelijke behandeling”.</p>
      <p sl="en">De schendingen van nationaal en internationaal recht zijn zo talrijk dat er eenvoudigweg geen tijd is om ze zelfs maar hier te tellen. Ik wil het volgende tot twee mensen zeggen: commissaris-generaal van politie Augustine Chihuri en legercommandant Constantine Chiwenga. Marteling en andere wrede, onmenselijke of ander vernederende behandeling of straf zijn absoluut verboden krachtens internationaal recht: krachtens artikel 5 van het Afrikaans Handvest van de rechten van de mens en de volkeren en artikel 7 van het Internationaal Verdrag inzake burgerrechten en politieke rechten. Zimbabwe is als staat partij bij beide instrumenten.</p>
      <p sl="en">Ik roep u op een onmiddellijk einde te maken aan de schendingen van mensenrechten door politiefunctionarissen en militairen, en ik vraag u met klem ervoor te zorgen dat alle beschuldigingen van betrokkenheid van politie en leger bij inbreuken op mensenrechten, waaronder gewelddadige aanvallen op personen, onmiddellijk, onafhankelijk en onpartijdig worden onderzocht.</p>
    </intervention>
    <intervention id="4-192" speaker_id="28387" name="Janusz Onyszkiewicz" is_mep="True" mode="spoken">
      <p sl="pl">namens de ALDE-Fractie. – Mijnheer de Voorzitter, de dictatoriale regering van de heer Mugabe heeft Zimbabwe van een land met een bloeiende economie getransformeerd in een complete ramp. De inflatie heeft de 100 000 procent per jaar bereikt. Het BNP is in de laatste jaren gedaald met eenderde en het decreet om de prijzen met vijftig procent te verlagen heeft geleid tot lege winkels. Kortgeleden is iedere afzonderlijke onderneming in het land genationaliseerd. Bovendien behoort de levensverwachting in Zimbabwe tot de laagste ter wereld: 37 jaar voor mannen en 34 jaar voor vrouwen. Een kwart van de bevolking is besmet met HIV en ongeveer tachtig procent leeft onder de armoedegrens.</p>
      <p sl="pl">Als we willen dat er vreedzame veranderingen in Zimbabwe plaatsvinden – en verandering is absoluut noodzakelijk – moeten we ervoor zorgen dat deze via verkiezingen plaatsvinden en niet gepaard gaan met bloedige rellen en revolutie.</p>
    </intervention>
    <intervention id="4-193" speaker_id="39022" name="Ewa Tomaszewska" is_mep="True" mode="spoken">
      <p sl="pl">namens de UEN-Fractie. – Mijnheer de Voorzitter, op 29 maart 2008 vonden er presidentiële en lokale verkiezingen in Zimbabwe plaats. Maar de resultaten zijn nog steeds niet bekendgemaakt.</p>
      <p sl="pl">Het verhinderen van de publicatie van de uitslag van de presidentiële verkiezing met daarbij repressie van de oppositie is een onaanvaardbare vorm van het smoren van de democratische principes van het volk van Zimbabwe. De afwijzing van het Hooggerechtshof in Zimbabwe op 14 april 2008 van een dringend verzoek van de oppositiegroep, de beweging voor democratische verandering, dat de verkiezingscommissie de uitslag van de verkiezingen moest vrij geven, toont de afhankelijkheid van de rechterlijke macht aan huidige zittende president Robert Mugabe die bang is om de macht te verliezen.</p>
      <p sl="pl">We veroordelen zonder meer de inbreuken op de mensenrechten en het gebruik van geweld tegen de oppositie.</p>
      <p sl="pl">De verstrekking van wapens aan dit land op dit moment is een aanmoediging tot een mogelijk uitbreken van een burgeroorlog en verdient evenzeer veroordeling. Daarom is er ook speciale waardering verschuldigd aan de havenwerkers in Zuid-Afrika die geweigerd hebben de door China gezonden wapens voor de veiligheidstroepen in Zimbabwe te lossen.</p>
    </intervention>
    <intervention id="4-194" speaker_id="24029" name="Koenraad Dillen" is_mep="True" mode="spoken">
      <p sl="nl">Voorzitter, de hoeveelste keer is het nu al dat de mensenrechtensituatie in Zimbabwe als dringende kwestie wordt geagendeerd in dit Parlement? De hoeveelste keer staan we hier machteloos onze verontwaardiging uit te schreeuwen over de wijze waarop Mugabe zijn volk onderdrukt? We zijn het niet vaak allemaal eens onder elkaar, maar over Zimbabwe bestaat er wel een soort consensus.</p>
      <p sl="nl">Het schabouwelijke spektakel van de voorbije verkiezingen bewijst nog maar eens goed dat deze gewetenloze dictator lak heeft aan democratie. Nog steeds gaat het beleid van etnische zuivering tegen blanke boeren verder. Mugabe minacht de oppositie, hij minacht de internationale gemeenschap, hij minacht zijn eigen volk. De zwakste mensen in Zimbabwe zijn het eerste slachtoffer, maar dat weten we al jaren.</p>
      <p sl="nl">Maar toch heeft de Europese Gemeenschap in december ll. nog de rode loper uitgerold voor deze man naar aanleiding van de Europees-Afrikaanse Top in Lissabon. Enkel de Britse premier Gordon Brown was toen consequent genoeg om weg te blijven van dit onfrisse onderonsje. We weten het allemaal, maar dit is nu juist de essentie van de situatie die we moeten aanklagen. Mugabe weet zich immers gesteund. Hij weet zich gesteund door een aantal collega-staatshoofden, of laten we zeggen collega-dictators in Afrika, die elke kritiek op zijn misdadig beleid nog steeds afwijzen als zogezegd neokolonialisme. Zuid-Afrika met name speelt in deze een zeer perfide rol. Zolang de Afrikaanse Unie geen ondubbelzinnige veroordeling uitspreekt, zal Mugabe straffeloos verder doen.</p>
      <p sl="nl">Mugabe weet zich ook gesteund door China, dat Europa’s rol in Afrika wil innemen en dat doet door aan corrupte staatshoofden te vertellen dat zij met China geen last zullen hebben van gezeur over mensenrechten en goed bestuur. Niet alleen in Tibet, ook in Darfur en Zimbabwe laat het Chinese regime zijn ware gelaat zien. Dat is de essentie van het debat vandaag en het is die Chinese en Afrikaanse medeplichtigheid die we scherper moeten veroordelen en op de agenda plaatsen.</p>
    </intervention>
    <intervention id="4-195" speaker_id="5570" name="José Ribeiro e Castro" is_mep="True" mode="spoken">
      <p sl="en">Mijnheer de Voorzitter, de gebeurtenissen in Zimbabwe zouden lachwekkend zijn als ze niet zo dramatisch waren en als ze feitelijk niet heel tragisch zouden kunnen aflopen.</p>
      <p sl="en">Wat is het doel van verkiezingen? Het doel is de democratische verkiezing van een regering. Dit betekent dat het stemmen vrij en eerlijk moet zijn, dat de stemmen moeten worden geteld, dat de uitslag bekend wordt gemaakt en dat de keuze van het volk moet worden gerespecteerd. Dat is niet het geval in het Zimbabwe van Mugabe.</p>
      <p sl="en">Het niet publiceren van de uitslag en de manier waarop de hertelling is bevolen, zijn volledig absurd. De internationale gemeenschap moet dit aandachtig volgen. We moeten luisteren naar de waarschuwingen van religieuze leiders die een beroep doen op ons gevoel van verantwoordelijkheid, aangezien zij bang zijn dat dit zou kunnen leiden tot een zeer gewelddadige crisis van genocidale afmetingen. Dit is ook een test voor internationale lichamen en we moeten druk uitoefenen op de SADC (Southern African Development Community – Gemeenschap voor de ontwikkeling van Zuidelijk Afrika), de Afrikaanse Unie en de VN.</p>
      <p sl="en">Tot slot, wat betreft de Chinese boot: er zijn berichten dat deze misschien naar China teruggaat zoals commissaris Michel ons dinsdag informeerde. We hebben echter een bevestiging nodig, en ik verzoek de Commissie druk op China uit te oefenen. Er moet sprake zijn van een politiek besluit en niet van een besluit van een scheepvaartmaatschappij.</p>
    </intervention>
    <intervention id="4-196" speaker_id="2229" name="Bernd Posselt" is_mep="True" mode="spoken">
      <p sl="de">Mijnheer de Voorzitter, in het oude Rhodesië was er vroeger een toeristische poster die mensen opriep: “Kom naar Rhodesië en bezichtig de ruïnes van Zimbabwe”. In latere jaren werd de slagzin omgedraaid om een tweesnijdende grap te maken: “Kom naar Zimbabwe en bezichtig de ruïnes van Rhodesië”. Vandaag kan de poster misschien luiden: “Kom naar Zimbabwe en bezichtig de ruïnes van Zimbabwe”. Daarbij wordt niet verwezen naar het befaamde bouwwerk, maar naar de geruïneerde hoop op welvaart en democratie.</p>
      <p sl="de">Ik geloof dat de Europese Unie de plicht heeft de huidige toestand, waarin de moedige oppositie in Zimbabwe ondanks manipulatie van uiteenlopende aard een belangrijke overwinning wist te behalen, aan te grijpen om de democratie en de rechtsstaat in deze belangrijke Afrikaanse staat te bevorderen. De mensen daar hebben genoeg geleden. Maar we moeten hen steunen op een manier die niet de kans loopt als neokolonialisme te worden bestempeld. Dus is het van belang dat wat we moeten doen ook de steun heeft van naburige landen en van het Zimbabwaanse volk zelf.</p>
      <p sl="de">Daarom verwelkom ik de eerste positieve stappen van het Afrikaans Nationaal Congres, hoewel het meer moet doen! Daarom verwelkom ik in het bijzonder het dappere voorbeeld van de dokwerkers. We moeten heel duidelijk stellen dat er sprake is van een gezamenlijke taak van de Europese Unie, de Afrikaanse Unie en de verschillende machten van zuidelijke Afrika om te zorgen dat de kans die nu na de verkiezingen wordt gecreëerd op de juiste manier wordt gebruikt. De heer Mugabe heeft al zijn plaats in de geschiedenis; elke dag die voorbij gaat, zorgt dat die plaats minder indrukwekkend wordt.</p>
    </intervention>
    <intervention id="4-197" speaker_id="28173" name="Zita Pleštinská" is_mep="True" mode="spoken">
      <p sl="sk">De vrees van de oppositie is dat Robert Mugabe zal besluiten om geweld te gebruiken om de komende nederlaag van zijn regerende partij in de verkiezingen van 29 maart te verdoezelen: Er werden demonstranten gearresteerd tijdens een vreedzame mars in protest tegen het uitstel van de bekendmaking van de verkiezingsuitslag.</p>
      <p sl="sk">China’s belang in Afrikaanse olie is een ander probleem waarmee het land wordt geconfronteerd. Het verkeert in een diepe economische crisis met honderdduizenden mensen die weggaan voor een beter leven ergens anders. In ruil voor wapens steunt China de corruptie en een dictatoriaal regime. Het is een van de grootste handelspartners en hulpverleners van Robert Mugabe.</p>
      <p sl="sk">Ik ben het eens met de resolutie van het Europees Parlement over Zimbabwe, waarin de oppositie wordt gesteund, het veelvuldige racistische optreden van aanhangers van Robert Mugabe wordt veroordeeld en China wordt opgeroepen om zich beter te gaan gedragen.</p>
    </intervention>
    <intervention id="4-198" speaker_id="28424" name="Tunne Kelam" is_mep="True" mode="spoken">
      <p sl="en">Mijnheer de Voorzitter, de bevolking van Zimbabwe verdient rechtvaardigheid en een rechtsstaat. De verkiezingen afgelopen maand duiden op een mogelijk einde van de tirannie. Uit het feit dat Mugabe’s regering de uitslag heeft opgeschort en probeert de stemmen te hertellen, valt naar mijn idee af te leiden – het is ook een blijk ervan – dat ze zichzelf verslagen weten.</p>
      <p sl="en">Ik ben vooral bezorgd over het wijdverspreide geweld in de tussentijd dat gericht is tegen veronderstelde aanhangers van de oppositie. Mensen worden geslagen en gedood alleen omdat hun opvattingen verschillen van de standpunten van de regering. Ook wil ik wijzen op het feit dat dit regime niet kan overleven zonder steun van buitenaf. Dus de Chinese factor is heel symbolisch: de schepen met oorlogstuig doen Afrikaanse havens aan.</p>
    </intervention>
    <intervention id="4-199" speaker_id="1838" name="De Voorzitter" is_mep="True" mode="spoken">
      <p sl="nl">In theorie mag de spreektijd “ten hoogste twee minuten” zijn volgens het Reglement, maar ik heb een derde spreker en ik ben bereid hem het woord te geven.</p>
    </intervention>
    <intervention id="4-200" speaker_id="28300" name="Zbigniew Zaleski" is_mep="True" mode="spoken">
      <p sl="pl">Mijnheer de Voorzitter, ik wil graag iets toevoegen aan hetgeen mijn collega’s vandaag hebben gezegd over de kwestie Zimbabwe, die er een is die we niet kunnen negeren. Europa heeft aanzienlijke fondsen aan Afrika verstrekt, en gaat er ook meer door, met het goede voornemen daar de democratie te vestigen en de gemiddelde persoonlijke levensstandaard te verhogen. Het voorbeeld van Mugabe en Zimbabwe kan andere kersverse bureaucraten in Afrika in negatieve zin beïnvloeden en dit vormt een bedreiging voor andere democratieën waar de oppositie is uitgerust met wapens afkomstig uit China of uit sommige andere vertegenwoordigers van de socialistische wereld. Het is onze taak hen te verdedigen. Daarom kunnen we Zimbabwe niet zomaar laten passeren. Ik ben van mening dat deze geluiden juist zijn en door heel Afrika moeten worden gehoord.</p>
    </intervention>
    <intervention id="4-201" speaker_id="photo_generic" name="Androula Vassiliou" is_mep="True" mode="spoken">
      <p sl="en">lid van de Commissie. – Mijnheer de Voorzitter, ik heb met belangstelling het debat in dit Huis gevolgd en ik juich de resolutie toe die binnenkort in stemming wordt gebracht.</p>
      <p sl="en">Ik wil allereerst de voortdurende betrokkenheid van de Commissie met het volk van Zimbabwe in herinnering brengen. Ook wil ik benadrukken dat de Europese Unie de belangrijkste donor voor Zimbabwe blijft en dat we bereid zijn deze rol te blijven vervullen.</p>
      <p sl="en">De toestand in Zimbabwe, in het bijzonder na de verkiezingen op 29 maart, is een belangrijke zorg en evenals het Europees Parlement volgt de Commissie de gebeurtenissen op de voet. Met de lidstaten werken we nauw samen zowel in Zimbabwe als hier in Europa om maatregelen op het niveau van de Europese Unie te coördineren.</p>
      <p sl="en">We zijn van oordeel dat de Zimbabwanen en de naburige landen de belangrijke spelers zijn bij het zoeken naar een oplossing voor de crisis. En we moedigen de regionale notabelen aan een belangrijke rol te spelen. Daarom steunt de Commissie ook de lopende regionale inspanningen en de conclusies van de SADC-top (SADC: Southern African Development Community – Gemeenschap voor de ontwikkeling van Zuidelijk Afrika), die op 13 april in Lusaka werd gehouden en die oproept tot vrijgeven van de uitslag van de presidentiële verkiezing, en voor het geval van een tweede ronde, aan de regering van Zimbabwe vraagt te zorgen voor een veilige situatie.</p>
      <p sl="en">We juichen ook de hergroepering van een waarnemingsmissie van de SADC toe die het huidige verkiezingsproces met onmiddellijke ingang en tot het eind gaat volgen, hoewel we betreuren dat de EU niet is uitgenodigd om haar eigen waarnemingsmissie in te zetten.</p>
      <p sl="en">In het kader van zijn deelname aan de SADC-top over armoede, die op 19 april op Mauritius werd gehouden, nam commissaris Michel ook de gelegenheid te baat om de meeste presidenten of premiers van de lidstaten van de SADC te ontmoeten en de crisis in Zimbabwe met hen te bespreken. Hij bedankte hen voor hun inspanningen en spoorde hen aan tot meer betrokkenheid bij het zoeken naar acceptabele oplossingen.</p>
      <p sl="en">Ik bevestig de bereidheid van Commissie om verder te gaan met het zoeken naar mogelijkheden voor een dialoog om een oplossing voor de crisis in Zimbabwe te vinden. In de tussentijd gaan de Commissie en de lidstaten door met het op een ongekend hoog niveau verstrekken van humanitaire hulp aan de Zimbabwanen.</p>
    </intervention>
    <intervention id="4-202" speaker_id="1838" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt aansluitend op de debatten plaats.</p>
    </intervention>
  </section>
  <section id="creitem24" title="12.2. Iran: de zaak Khadijeh Moghaddam">
    <intervention id="4-204" speaker_id="1838" name="De Voorzitter" is_mep="True" mode="spoken">
      <p sl="nl">Aan de orde is het debat over een zestal ontwerpresoluties over de zaak van Khadijeh Moghaddam .</p>
    </intervention>
    <intervention id="4-205" speaker_id="4447" name="Paulo Casaca" is_mep="True" mode="spoken">
      <p sl="pt">auteur. – Mijnheer de Voorzitter, commissaris, dames en heren, een van de donkerste aspecten van het theocratische Iraanse regime is zijn vrouwenhaat. Sinds de Islamitische revolutie in 1979 hebben de Iraanse autoriteiten achtereenvolgens alle belangrijke rechten van vrouwen afgeschaft. Steniging, verminking en schending van de privacy en de belangrijkste grondrechten zijn nu aan de orde van de dag. De samenleving reageert duidelijker en krachtiger op deze situatie.</p>
      <p sl="pt">In deze context is de beweging voor een miljoen handtekeningen, die ongeveer twee jaar geleden in Iran met de organisatie ervan begon, een van de belangrijkste manifestaties van de wens van de Iraanse samenleving om verzet te bieden tegen het regime dat aan de macht is.</p>
      <p sl="pt">In de afgelopen twee jaar zijn we getuigen geweest van ongeveer honderd gevangenisstraffen voor en andere straffen aan mensen die de petitie van de beweging hadden getekend. Na indiening van onze ontwerpresolutie werden we vandaag door verschillende mensenrechtenorganisaties erover geïnformeerd dat drie vrouwelijke activisten van deze beweging – Nashrin Afzali, Nahid Jafari en Zeynab Peyghambarzadeh – zijn veroordeeld tot voorwaardelijke gevangenisstraffen en zweepslagen. Dit is een onduldbare situatie en ik roep al mijn collega’s op hun afwijzing van de situatie te laten zien en hun steun uit te spreken aan de Iraanse vrouwen.</p>
    </intervention>
    <intervention id="4-206" speaker_id="4508" name="Erik Meijer" is_mep="True" mode="spoken">
      <p sl="nl">auteur. − Voorzitter, Iran is een land waarin alleen mensen kunnen leven die zich bij voorbaat onderwerpen aan de gruweldaden van militairen en conservatieve theologen. Vrijheid, democratie en mensenrechten zijn in dat land niet van toepassing. Er worden wel verkiezingen gehouden, maar de kandidaten daarvoor moeten worden goedgekeurd door de conservatieve geestelijkheid, zodat tegenkrachten bij voorbaat zijn uitgesloten. Veel Iraniërs zijn het schrikbewind in hun land ontvlucht en zonder die vlucht zou een groot deel van hen niet meer in leven zijn. In Europa dienen we die vluchtelingen de ruimte te geven in plaats van ze terug te sturen of ze te behandelen als terroristen.</p>
      <p sl="nl">Tegelijk valt niet te ontkennen dat een deel van de Iraanse bevolking het ter dood brengen van homoseksuelen, het discrimineren van vrouwen en het onderdrukken van etnische minderheden steunt. Dat deel gruwt van de westerse decadentie in hun land ten tijde van de eind jaren '70 verjaagde Pahlavi-dynastie, die Iran had omgebouwd tot een verlengstuk van Amerika en Europa. Ook toen was er geen sprake van democratie en werden tegenstanders onderdrukt of verbannen. De fouten van het Westen in die periode hebben in hoge mate bijgedragen tot het aan de macht komen van het huidige schrikbewind. Als de binnenlandse modernisering van Iran onder leiding van premier Mossadeq aan het begin van de jaren '50 een eerlijke kans had gekregen, zou er nooit een voedingsbodem zijn geweest voor de huidige machthebbers.</p>
      <p sl="nl">In Iran bestaan wel bewegingen voor verandering, maar die worden vooral gehinderd. Mevrouw Khadijeh Moghaddam werd op 8 april opgepakt en beschuldigd van propaganda tegen de staat, acties tegen de nationale veiligheid en misleiding van de publieke opinie. Zij is inmiddels vrijgelaten, maar de sterke beperkingen die voor vrouwen gelden, gaan gewoon door. Onze solidariteit moet zijn aan de kant van de onderdrukten.</p>
    </intervention>
    <intervention id="4-207" speaker_id="4260" name="Eija-Riitta Korhola" is_mep="True" mode="spoken">
      <p sl="fi">auteur. – Mijnheer de Voorzitter, zoals duidelijk in de resolutie staat, worden in Iran dwangmaatregelen gebruikt om mensen het zwijgen op te leggen als ze zich daar uitspreken over de rechten van de vrouw. Ze worden gearresteerd, ondervraagd en tot gevangenisstraf veroordeeld. Sommigen worden zelfs bedreigd met steniging. Het werk van de NGO’s wordt zeer bemoeilijkt en er zijn beperkingen voor de vrijheid van meningsuiting en vergadering. Begin januari werd het Zanan magazine, dat zich uitsprak voor gelijkheid, verboden.</p>
      <p sl="fi">Verontrustend is ook dat Iran nog steeds niet het VN-Verdrag inzake de uitbanning van alle vormen van discriminatie tegen vrouwen heeft geratificeerd. De Iraanse advocaat voor de mensenrechten, Mehrangiz Kar, heeft gezegd dat het rechtsstelsel van Iran niet verenigbaar is met de VN-Verdrag inzake de rechten van vrouwen omdat grondwet niet tegen het Shariarecht kan ingaan. De meeste moslimlanden hebben echter het Verdrag geratificeerd.</p>
      <p sl="fi">Rijst de vraag of de Iraanse beleidsmakers en autoriteiten van oordeel zijn dat politiek actieve vrouwen die kritisch ten opzichte van het systeem staan, een reële dreiging voor de Iraanse samenleving vormen. Deze vasthoudende en moedige vrouwen vertegenwoordigen een reusachtige kracht voor verandering. Belangrijk is dat de EU haar steun toont voor deze Iraniërs die voor fundamentele rechten van de mens strijden.</p>
    </intervention>
    <intervention id="4-208" speaker_id="39022" name="Ewa Tomaszewska" is_mep="True" mode="spoken">
      <p sl="pl">auteur. – Mijnheer de Voorzitter, er is sprake van ernstige schendingen van de mensenrechten in Iran, vooral het stenigingen van bijna tien vrouwen tot de dood erop volgde. Ik heb hier over Iran: Khayrieh, Kobra N, Fatemeh, Ashraf Kalhori, Shamameh Ghorbani, Leyla Ghomi, Hajar en de zusters Zohreh en Azar Kabiriniat, en ook andere mensen. Het uitvoeren van doodstraf voor kinderen en voor hen die spreken over de rechten van de vrouw vraagt om een krachtige reactie van de democratische wereld. De arrestatie van degenen die betrokken zijn bij de campagne van de “miljoen handtekeningen” laat zien hoe de samenleving wordt belet om haar recht van spreken uit te oefenen bij belangrijke zaken.</p>
      <p sl="pl">Deze acties moeten worden veroordeeld. De Europese Unie moet toezicht houden op de situatie van de mensenrechten in Iran. We willen dat een groep waarnemers naar Iran wordt gezonden om een gedetailleerd verslag op te stellen ten behoeve van het Europees Parlement, zodat het zijn eigen standpunt kan bepalen en voorstellen voor maatregel kan doen om de situatie van de mensenrechten in Iran te verbeteren.</p>
    </intervention>
    <intervention id="4-209" speaker_id="23881" name="Marios Matsakis" is_mep="True" mode="spoken">
      <p sl="en">auteur. – Mijnheer de Voorzitter, hoeveel men ook probeert te begrijpen over de andere samenleving, de levensstijl en de omstandigheden die heersen in een fundamentalistische moslimstaat zoals Iran, men kan zich toch niet anders dan diep geschokt en boos voelen over de flagrante, ondemocratische en wrede behandeling van vrouwen in dat land.</p>
      <p sl="en">Sommige voorbeelden betreffen de uitsluiting van vrouwen van de meeste hoge ambten en benoemingen zoals tot rechters, de discriminatoire rechten van vrouwen in het huwelijk, bij scheiding, ouderlijk toezicht en erfgenaamschap, het feit dat aan het bewijs van vrouwen voor de rechtbank slechts de helft van het gewicht wordt toegekend vergeleken bij dat van mannen, de wettelijke huwelijksleeftijd van vrouwen van slechts dertien jaar en de veroordeling van vrouwen tot zware en vernederende straffen, en zelfs tot de dood, met behulp van primitieve en barbaarse middelen, zelfs voor zulke veronderstelde misdaden als het hebben van een buitenechtelijke relatie.</p>
      <p sl="en">In plaats dat het heersend regime van Iran inspanningen verricht om de situatie te verbeteren, worden er nu pogingen ondernomen om de zaken nog erger te maken. Een voorbeeld is een wetsvoorstel voor gezinsbescherming dat op dit moment in bespreking is en dat een verdere legitimering beoogt van polygamie, het tijdelijk huwelijk en het eenzijdige recht van de man tot een arbitraire scheiding en ouderlijk gezag. Bovendien voeren de Iraanse autoriteiten een steeds grotere onderdrukkingscampagne tegen vrouwelijke activisten en verdedigers van vrouwenrechten in het algemeen.</p>
      <p sl="en">We roepen het Iraanse regime op zichzelf te bevrijden van religieus fanatisme en reeds lang achterhaalde, mislukte politieke filosofieën, en met gebruik van gezond verstand te proberen het land terug te voeren in de 21ste eeuw in plaats van het verder onder te dompelen in de donkere eeuwen van het extreme moslimtotalitarisme uit het verleden.</p>
    </intervention>
    <intervention id="4-210" speaker_id="28409" name="Raül Romeva i Rueda" is_mep="True" mode="spoken">
      <p sl="es">auteur. – Mijnheer de Voorzitter, ik raakte bekend met de zaak van Mokarrameh Ebrahimi dankzij de internationale campagne die indertijd door Amnesty International en Stop Stoning Forever werd gevoerd. Het doel daarvan was de bewerkstelliging van de vrijlating van deze vrouw die ter dood was veroordeeld door steniging voor het hebben van een buitenechtelijke relatie.</p>
      <p sl="es">Het goede nieuws is dat dankzij, ten minste gedeeltelijk, deze campagne Ebrahimi op 17 maart 2008 werd vrijgelaten na elf jaar in de gevangenis te hebben doorgebracht. Het slechte nieuws is dat haar partner minder fortuinlijk was en een jaar geleden ter dood is gestenigd, evenals ten minste tien andere vrouwen en twee mannen op dit moment in Iran worden bedreigd met steniging tot de dood erop volgt.</p>
      <p sl="es">Helaas is dit niet slechts een op zichzelf staand incident in een land waar de inbreuken op de mensenrechten met inbegrip van de rechten van vrouwen, verontrustende records bereiken. Met een verdubbeling van executies in 2007 is Iran het land met de meeste executies per hoofd van de bevolking na Saudi-Arabië. Samen met Jemen zijn deze de drie landen waarin de meeste executies van personen onder de leeftijd van achttien jaar plaatsvinden.</p>
      <p sl="es">Sinds het begin van de campagne Stop Stoning Forever , in oktober 2006, zijn zes mensen ontsnapt aan de dood door steniging. Anderen hebben uitstel gekregen en veel zaken worden herzien.</p>
      <p sl="es">Ik moet er echter op wijzen dat een groot deel van de mensen die onder vervolging en repressie lijden, behoren tot de groep activisten voor de mensenrechten in Iran.</p>
      <p sl="es">De islamitische raadplegende vergadering herziet op dit moment de Iraanse strafwet, echter zo dat het doodvonnis door steniging, in de meest gunstige gevallen wordt vervangen door andere methoden van executie of door zweepslagen.</p>
    </intervention>
    <intervention id="4-211" speaker_id="2229" name="Bernd Posselt" is_mep="True" mode="spoken">
      <p sl="de">namens de PPE-DE-Fractie . – Mijnheer de Voorzitter, dit imposante gebouw hier in Straatsburg is genoemd naar Louise Weiss, die in het interbellum in conflict kwam met de politie en de rechtbanken van het democratische, verlichte Frankrijk omdat ze campagne voerde voor het vrouwenstemrecht.</p>
      <p sl="de">We kunnen die situatie niet vergelijken met de totalitaire dictatuur in Iran, maar de herinnering dient ons Europeanen een zekere graad van nederigheid bij te brengen. Het regime in Iran is een onacceptabel, totalitair regime, maar Iran is een groot land met vele gezichten waar de hervormingskrachten geleidelijk sterker worden. Zo behoren de initiatiefnemers van deze petitie tot de hervormingsbewegingen die we onze empathische steun moeten geven. Ze tellen onder hun aanhangers zelfs leden van de familie Khomeini.</p>
      <p sl="de">Er zijn al meer vrouwen te vinden in de politiek, in het bestuur en in de academische wereld in Iran dan in de meeste andere islamitische of Aziatische landen. Dat strookt misschien niet met het clichébeeld, maar het is een feit.</p>
      <p sl="de">We moeten vertrouwen op deze pluraliteit in Iran om de uiteindelijke val van het onacceptabele, totalitaire regime daar te bewerkstelligen. Dat is een geweldige uitdaging voor ons als Europeanen. Ik ben daarom mijn collega Albert Dess zeer dankbaar voor zijn hulp op maandag om dit belangrijke onderwerp op de agenda te krijgen, omdat, dames en heren, we Iran tot een van onze prioriteiten moeten maken in de context van de parlementaire activiteiten tot steun van de mensenrechten!</p>
    </intervention>
    <intervention id="4-212" speaker_id="28421" name="Marianne Mikko" is_mep="True" mode="spoken">
      <p sl="et">namens de PSE-Fractie. – Dames en heren, de situatie van vrouwen in Iran is ernstig. Religie wordt vaak gebruikt als excuus voor schending van mensenrechten.</p>
      <p sl="et">Het is vernederend om zelfs vandaag te moeten horen dat vrouwen worden gestraft met zweepslagen of zelfs met de dood. Voor Iran is het belangrijk om het VN-Verdrag inzake de uitbanning van alle vormen van discriminatie tegen vrouwen tegen vrouwen zo spoedig mogelijk te tekenen. Dit belangrijke document is al door 185 landen getekend. Iran is echter de echte “schandvlek” in de regio omdat alle aangrenzende landen al tot het Verdrag zijn toegetreden.</p>
      <p sl="et">IK ben dan ook zeer verheugd over de vrijlating van de kampioen van de strijd tegen discriminatie van vrouwen, Khadijeh Moghaddam. Maar laten we eerlijk zijn, ze moest negen lange dagen in een detentiecel doorbrengen. De door haar gestarte campagne voor een miljoen handtekeningen was een krachtige stap voor de vestiging van de rechten van de vrouw. Het is onaanvaardbaar dat vrouwen ooit in de gevangenis belanden voor de strijd om gelijke rechten. Geweld tegen vrouwen in Iran moet ophouden; Vrouwen moeten zeggenschap krijgen in alle kwesties. Iran kan zichzelf niet als een uitzondering klasseren in de global village.</p>
    </intervention>
    <intervention id="4-213" speaker_id="28387" name="Janusz Onyszkiewicz" is_mep="True" mode="spoken">
      <p sl="pl">Mijnheer de Voorzitter, vandaag was er een ontmoeting tussen mevrouw Rajavi, hoofd van de nationale raad van verzet van Iran, met Franse politici en vertegenwoordigers van het Europees Parlement.</p>
      <p sl="pl">In haar presentatie stelde mevrouw Rajavi duidelijk hoe belangrijk vrouwenrechten zijn voor de democratische Iraanse oppositie en zij liet ons opnieuw zien dat de oppositie ons de hoop verschaft dat er veranderingen in Iran zullen plaatsvinden. Dat is allemaal heel noodzakelijk voor ons om bepaalde maatregelen te treffen.</p>
      <p sl="pl">De eerste stap is het naleven van de uitspraak van het Hof dat de Iraanse Mujahedin van de lijst van terroristische organisaties moet worden verwijderd. De tweede, die misschien zelfs belangrijker is, is de uiteindelijke erkenning van de nationale raad van verzet van Iran als vertegenwoordiger van het democratische Iran. Hier moeten wij onze hoop op vestigen voor een vreedzame verandering.</p>
    </intervention>
    <intervention id="4-214" speaker_id="4413" name="Carlo Fatuzzo" is_mep="True" mode="spoken">
      <p sl="it">Mijnheer de Voorzitter, dames en heren, ik kan de verleiding om te citeren niet weerstaan en geef in mijn ogen een zeer concreet voorbeeld van de geloofwaardigheid van de Iraanse regeringsautoriteiten.</p>
      <p sl="it">Van Carlo Fatuzzo, die nu voor u staat, werd beweerd dat hij een aanhanger is van anti-Iraanse terroristen, ik herhaal, anti-Iraanse, tot mijn grote tevredenheid natuurlijk, op een openbare en officiële bijeenkomst van de Iraanse minister van Buitenlandse Zaken en een delegatie van de Commissie van de EU-Iran-delegatie. Dat was vijf jaar geleden, ik herhaal vijf jaar geleden. Het is aan u, mijnheer de Voorzitter en mijn vele collega’s, om de bedreiging te beoordelen die ik vorm voor het regime in Iran. Zo geloofwaardig zijn de ministers en leiders van Iran.</p>
    </intervention>
    <intervention id="4-215" speaker_id="28424" name="Tunne Kelam" is_mep="True" mode="spoken">
      <p sl="en">Mijnheer de Voorzitter, al bijna dertig jaar vormt de islamitische republiek van Iran een belangrijke dreiging voor de mensenrechten en de democratie. Vrouwen waren het eerste doelwit van deze extremistische tak van de islam. Hun rechten zijn gekaapt door het regime van de mullah’s. Zelfs jonge meisjes worden niet uitgezonderd. Een meisje van negen wordt behandeld als een volwassene en gestraft met geseling, executie en zelfs steniging.</p>
      <p sl="en">Maar veel vrouwen hebben zich niet geschikt naar het regime. Het is bemoedigend om te zien dat de belangrijke democratische oppositiebeweging, de Nationale Verzetsraad, wordt geleid door mevrouw Maryam Rajavi. Resoluties zijn goed, maar niet genoeg. We moeten zulke vrouwen met daden steunen.</p>
    </intervention>
    <intervention id="4-216" speaker_id="36390" name="Armando Veneto" is_mep="True" mode="spoken">
      <p sl="it">Mijnheer de Voorzitter, dames en heren, ik herinner het Huis eraan dat toen ik lid was van het Italiaans parlement ik werkelijk te maken had met het Iraanse verzet en ik voor een beslissende maatregel stemde om de mensenrechten te beschermen die zijn vertegenwoordigers bepleitten.</p>
      <p sl="it">Ik ontving toen van de regering een bedekte berisping, omdat ik te horen kreeg dat scherp omlijnde en expliciete standpunten niet konden worden ingenomen vanwege realpolitik. Ik zeg dit omdat dit debat ten slotte moet gaan over een fundamenteel punt: Terwijl we in dit Huis veel werk maken van de humanitaire betrokkenheid van Europa als geheel en van het Europees Parlement, staan concrete druk die van doen heeft met olie, eigenbelang en opportunisme haaks op die betrokkenheid. Dat zullen we moeten bestrijden!</p>
    </intervention>
    <intervention id="4-217" speaker_id="photo_generic" name="Androula Vassiliou" is_mep="True" mode="spoken">
      <p sl="en">lid van de Commissie. – Mijnheer de Voorzitter, de Commissie deelt de zorg van de afgevaardigden met betrekking tot mevrouw Khadijeh Moghaddam en de gevallen van vrouwen en verdedigers van mensenrechten die voortdurend worden bestookt door de Iraanse autoriteiten.</p>
      <p sl="en">Mevrouw Moghaddam is leider van de campagne voor de petitie met een miljoen handtekeningen, die politieke druk uitoefent om de Iraanse wetgeving te veranderen die de beginselen van gelijkheid van man en vrouw en de mensenrechten verwerpt.</p>
      <p sl="en">We verwelkomen het nieuws over de vrijlating, zij het tegen een hoge borgsom, van mevrouw Modghaddam. Maar we moeten echter wijzen op het feit dat twee andere leden van de handtekeningencampagne, mevrouw Hana Abdi en mevrouw Ronak Safazadeh al sinds de herfst van 2007 in hechtenis zitten.</p>
      <p sl="en">Bovendien betreuren wij de recente veroordelingen van vier andere leden van de campagne voor vermeende handelingen tegen de nationale veiligheid na hun deelname aan een oploop buiten de rechtbank in Teheran twee jaar geleden: mevrouw Nahid Jafari en mevrouw Minoo Mortazi werden veroordeeld tot zes maanden voorwaardelijk en tien zweepslagen. Wij veroordelen met kracht deze vonnissen die alleen gezien kunnen worden als onderdeel van een voortdurende intimidatie en vernedering van deze vreedzame vrouwelijke campagnevoerders.</p>
      <p sl="en">De campagne voor vrouwenrechten en gelijkheid is heel belangrijk en betekent veel in de Iraanse context. Ieder van deze moedige vrouwen verdient onze volledige steun. Ik vraag de Iraanse autoriteiten mevrouw Abdi en mevrouw Safazadeh onmiddellijk vrij te laten en alle aanklachten tegen hen en hun medecampagnevoerders voor vrouwenrechten in te trekken.</p>
      <p sl="en">Helaas zijn veel andere verdedigers van mensenrechten in Iran in gevaar. Ik vraag de autoriteiten vooral de heren Mansour Ossanlou en Emadedin Baghi onvoorwaardelijk vrij te laten en te stoppen met lastig vallen, intimidatie en politieke vervolging van verdedigers van de mensenrechten.</p>
      <p sl="en">De Commissie spreekt opnieuw haar zorg uit over het verschijningsverbod van het onafhankelijke vrouwentijdschrift Zanan twee maanden geleden. Zij roep de Iraanse autoriteiten op de publicatie van Zanan weer toe te staan De EU zal de houding van Iran ten opzichte van Zanan evenals tegen de campagne voor gelijke rechten van de vrouw als een indicatie beschouwen van de bereidheid van het land om zich serieus in te zetten voor een verbetering van de mensenrechtensituatie.</p>
      <p sl="en">Wij doen een beroep op de islamitische republiek van Iran volledig haar verplichtingen krachtens internationale verdragen na te komen, in het bijzonder het Internationaal Verdrag inzake burgerrechten en politieke rechten. We brengen ook in herinnering dat Iran, toen het kandidaat stond voor de VN-Raad voor de mensenrechten, bevestigde dat het toegang overwoog tot het VN-Verdrag inzake de uitbanning van alle vormen van discriminatie tegen vrouwen</p>
      <p sl="en">De Europese Unie heeft kwesties met betrekking tot mensenrechten, waaronder vrouwenrechten en de bevordering van gendergelijkheid, ter sprake gebracht bij de Iraanse autoriteiten en zal dat blijven doen. Zonder een systematische verbetering van de situatie met betrekking tot de mensenrechten in Iran zullen onze betrekkingen met Iran zich niet op de juiste manier tot ontwikkeling komen.</p>
    </intervention>
    <intervention id="4-218" speaker_id="1838" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt plaats na de debatten.</p>
    </intervention>
  </section>
  <section id="creitem25" title="12.3. Tsjaad">
    <intervention id="4-220" speaker_id="1838" name="De Voorzitter" is_mep="True" mode="spoken">
      <p sl="nl">Aan de orde is het debat over zes ontwerpresoluties over Tsjaad .</p>
    </intervention>
    <intervention id="4-221" speaker_id="4508" name="Erik Meijer" is_mep="True" mode="spoken">
      <p sl="nl">auteur. − Voorzitter, de voormalige koloniale gebieden Frans West-Afrika en Frans Centraal-Afrika zijn in de jaren 1958-1960 gedekoloniseerd. Dat was niet de uitkomst van een langdurige strijd en een daarin ontstaan gezamenlijk nationaal bewustzijn, maar eerder een middel om het ontstaan van bevrijdingsbewegingen te voorkomen. Het gebeurde van bovenaf in plaats van onderop. Van Franse overzeese departementen werden ze eerst zelfbesturende gebieden en daarna zelfstandige staten.</p>
      <p sl="nl">Desondanks is in deze staten, op Guinee-Conakry na, de Franse invloed daarna altijd veel groter gebleven dan het geval was in andere voormalige koloniën. In de grote woestijnachtige staat Tsjaad is Frankrijk militair aanwezig gebleven en dat heeft zeker invloed gehad op wie dat land mag regeren en wie niet. Die grote invloed vanuit Europa heeft er niet toe geleid dat in deze landen Europese normen van democratie en mensenrechten zijn ontwikkeld. De staatsgrenzen en de staten zijn daar niet het resultaat van binnenlandse bewegingen die vorm hebben gegeven aan een eigen staat, maar alleen van een koloniaal verleden.</p>
      <p sl="nl">Dit betekent dat etnische verschillen er kunnen leiden tot etnische tegenstellingen. In zulke landen leidt dat tot een voortdurende strijd om de macht, om de vraag wie er de eersterangs burgers mogen zijn en wie de tweederangs burgers. De etnische en geografische verscheidenheid is er vaak onvoldoende of zelfs niet terug te vinden in de samenstelling van de regering. De problemen die daaruit voortvloeien, kunnen naar de mening van mijn fractie, niet simpel worden opgelost door er een nieuwe Europese legermacht te stationeren. Zo’n militaire macht is er altijd geweest en heeft de huidige situatie eerder bevorderd dan verhinderd. De oplossing begint niet bij een stabilisatie van de huidige verhoudingen, die alleen in het voordeel is van de huidige regeerders, maar bij het scheppen van ruimte voor verandering van onderop.</p>
    </intervention>
    <intervention id="4-222" speaker_id="28280" name="Filip Kaczmarek" is_mep="True" mode="spoken">
      <p sl="pl">auteur. − Mijnheer de Voorzitter, in de ontwerpresolutie verwijzen we naar de Overeenkomst van Cotonou, en in het bijzonder naar het gedeelte over humanitaire hulp.</p>
      <p sl="pl">Ik moet u echter herinneren aan een ongelukkige gebeurtenis tijdens de Paritaire Parlementaire Vergadering ACS-EU in Ljubljana die een maand geleden plaatsvond. De compromisresolutie over Tsjaad van de Vergadering werd door de ACS-landen verworpen. En daar komt nog bij dat degenen die de verwerping van deze resolutie steunden, afgevaardigden waren uit buurlanden van Tsjaad, terwijl er in de tekst van het compromis toch rekening was gehouden met hun bezwaren. We konden moeilijk begrijpen waarom onze Afrikaanse partners besloten deze resolutie te verwerpen.</p>
      <p sl="pl">Ik hoop dat de resolutie van het Europees Parlement, die we over een paar minuten zullen aannemen, de kloof zal dichten die is ontstaan door het ontbreken van de langverwachte resolutie van de Paritaire Parlementaire Vergadering ACS-EU. Ik denk dat we het allemaal eens kunnen zijn met de constatering van president Idriss Deby van Tsjaad dat de zorg voor 300 000 Sudanese vluchtelingen en 170 000 binnenlandse vluchtelingen in Tsjaad een zware last is. De Europese samenleving is zich dat bewust, en dat is de reden waarom veertien landen van de Europese Unie hebben besloten het mandaat van de VN-Veiligheidsraad ten uitvoer te leggen en te beginnen met het sturen van 4 000 soldaten naar Tsjaad.</p>
      <p sl="pl">We zijn blij dat de Europese Unie haar verantwoordelijkheid heeft genomen en zich op deze manier solidair heeft getoond, ook al mocht deze solidariteit zich wel wat verder uitstrekken. Veel van de veertien landen die hebben besloten deel te nemen aan de missie, waaronder, om er maar eens enkele te noemen, Ierland, Finland, Roemenië en Polen, hebben geen historische of economische banden met Tsjaad. Deze landen hebben door hulp te sturen naar Tsjaad niet alleen blijk gegeven van solidariteit, maar ook van onbaatzuchtigheid in hun verlangen hulp te bieden aan weerloze burgers, aan slachtoffers van het conflict in Darfur en van de binnenlandse strijd in Tsjaad, aan vluchtelingen in kampen aan de grens tussen Sudan en Tsjaad en aan personeel in humanitaire missies die in de regio werkzaam zijn.</p>
      <p sl="pl">Ik hoop dat deze missie effectief zal zijn bij het vinden van een oplossing voor het conflict en de mensen van Tsjaad en Sudan zal helpen, en wij wensen de mensen van Tsjaad succesvolle, vrije, democratische en transparante verkiezingen toe in 2009.</p>
    </intervention>
    <intervention id="4-223" speaker_id="39022" name="Ewa Tomaszewska" is_mep="True" mode="spoken">
      <p sl="pl">auteur. − Mijnheer de Voorzitter, sinds 3 februari 2008 hebben we geen enkele informatie meer gekregen omtrent het lot van Ibni Oumar Mahamat Saleh, de woordvoerder voor het Verbond van politieke partijen voor de verdediging van de grondwet.</p>
      <p sl="pl">Marteling, gevangenneming en verschillende soorten onderdrukking worden systematisch ingezet tegen de oppositie. Er zijn beperkingen ten aanzien van de vrije meningsuiting en het recht op een vrij proces is ook beperkt. De ordestrijdkrachten alsmede gewapende groepen uit Sudan bedreigen burgers en vallen humanitaire organisaties aan, vooral in het oostelijk deel van Tsjaad.</p>
      <p sl="pl">In Tsjaad zijn meer dan 250 000 vluchtelingen uit Sudan en zo’n 57 000 vluchtelingen uit de Centraal-Afrikaanse Republiek, naast vluchtelingen uit Darfur. Het conflict in Darfur is overgewaaid naar Tsjadische bodem. Het gewapend conflict gaat gepaard met een humanitaire catastrofe: er is niet voldoende voedsel voor de vluchtelingen, de prijs van voedsel gaat plotseling omhoog, nauwelijks 20 procent van de kinderen gaat naar school, kinderen worden gedwongen dienst te nemen bij de strijdkrachten en geweld tegen kinderen komt steeds meer voor, vooral seksueel gemotiveerde aanvallen op meisjes.</p>
      <p sl="pl">Het is van vitaal belang de vluchtelingen in staat te stellen naar huis terug te keren. Het is van vitaal belang niet alleen het gewapende conflict in Tsjaad, maar ook de gevolgen van de crisis in Darfur te stoppen. Alleen een resolutie over de gewapende conflicten kan mogelijk een kans bieden de 4,5 miljoen mensen in Darfur en het oosten van Tsjaad te helpen. Alleen een eind aan de oorlog kan het mogelijk maken de schendingen van de mensenrechten te verminderen.</p>
      <p sl="pl">Beelden van uitgemergelde vrouwen die buiten voor hun uitgebrande huizen zitten met hongerige kinderen op hun arm, beelden die tijdens de Tweede Wereldoorlog algemeen waren in Polen en in andere Europese landen, zijn nu een dagelijkse realiteit in Tsjaad en Sudan. Europa is in staat gebleken deze tragische omstandigheden te boven te komen. Laten wij de mensen van Tsjaad en Sudan helpen hoop te herwinnen. Laten we verdere gewapende strijd stoppen met een vredesmissie.</p>
    </intervention>
    <intervention id="4-224" speaker_id="23881" name="Marios Matsakis" is_mep="True" mode="spoken">
      <p sl="en">auteur. − Mijnheer de Voorzitter, Tsjaad, de op vier na grootste staat in Afrika, kent een zeer moeilijke postkoloniale geschiedenis. Burgeroorlog, guerrillaoorlogen, militaire staatsgrepen, religieuze en etnische geschillen, in combinatie met een vijandige, halfwoestijnachtige omgeving en een problematische regio, hebben geleid tot bijna voortdurende onrust in het land. Dientengevolge – en ondanks het feit dat Tsjaad rijk is aan goud, uranium en olie – is het een land dat gebukt gaat onder extreme armoede en de daaruit voortvloeiende slechte gezondheidssituatie en sociale omstandigheden.</p>
      <p sl="en">Het huidige regeringsregime, onder leiding van president Deby, die aan de macht kwam na een coup in 1990 en dankzij een aantal dubieuze electorale overwinningen sindsdien aan de macht bleef, is naar verluidt betrokken bij talrijke gevallen van ernstige onderdrukking en vervolging jegens politici van de oppositie, mensenrechtenactivisten en journalisten. Er zijn gevallen bekend van willekeurige arrestaties, marteling en buitengerechtelijke executies.</p>
      <p sl="en">Laten we hopen dat deze ontwerpresolutie de heer Deby en alle andere betrokken partijen in dat moeilijke deel van de wereld een duidelijke boodschap zal sturen dat de tijd is aangebroken voor een nationale verzoening, voor het versterken van democratische processen en respect voor mensenrechten. Tegelijkertijd wil deze resolutie de mensen van Tsjaad ervan proberen te verzekeren dat de Europese Unie aan hun kant staat in hun uur van nood en haar uiterste best zal blijven doen om te helpen vrede en voorspoed te realiseren voor alle burgers in hun land.</p>
    </intervention>
    <intervention id="4-225" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">auteur. − Mijnheer de commissaris, dames en heren, volgens consistente getuigenverklaringen werd Omar Mohamed Saleh op 3 februari 2008 thuis gearresteerd door gewapende mannen in uniform.</p>
      <p sl="fr">Sindsdien is er van officiële zijde niets meer vernomen en zijn familie is bang dat hij na zijn arrestatie koelbloedig werd geëxecuteerd. We mogen niet toestaan dat we nog langer in het ongewisse blijven en president Idriss Deby dient de informatie door te geven die hij heeft.</p>
      <p sl="fr">We doen daarom met name een beroep op de Franse regering, die zoals we weten de president van Tsjaad te hulp is geschoten, alle mogelijke informatie te verwerven over het verdwijnen van Mohamed Saleh, over wie we ons uitermate veel zorgen maken, en over het lot van alle andere politieke gevangenen. Dat kan in geen geval de tragische situatie verhullen van meer dan een miljoen mensen die tussen twee vuren zijn terechtgekomen.</p>
      <p sl="fr">Daarom is het zaak de dialoog te openen tussen alle partijen: de regering van Tsjaad, de oppositie en de rebellen waarmee de regering is overeengekomen in 2009 vrije verkiezingen te houden volgens internationale normen. Het doel van de EUFOR-missie is de vrede te bewaren tussen Tsjaad en Sudan en de veiligheid te waarborgen van de humanitaire operaties die erop zijn gericht vluchtelingen van alle partijen te helpen. Deze missie kan niet slagen zonder de actieve deelname van alle Europese landen.</p>
      <p sl="fr">Omdat EUROFOR een groot contingent Franse strijdkrachten omvat, is het daarnaast essentieel een onderscheid te maken tussen het plan-Epervier en de Europese strijdkrachten. Ook is het voor de miljoenen vluchtelingen noodzakelijk, als een eerste noodmaatregel, maar ook op de lange termijn voor de landen in Centraal Afrika, de politieke stabiliteit te herstellen door een staakt-het-vuren, het heropenen van de dialoog en respect voor de mensenrechten.</p>
    </intervention>
    <intervention id="4-226" speaker_id="4260" name="Eija-Riitta Korhola" is_mep="True" mode="spoken">
      <p sl="fi">namens de PPE-DE-Fractie . – Mijnheer de Voorzitter, de resolutie legt de nadruk op de twee terreinen van de crisis waarop de regering en de internationale agentschappen hun aandacht dienen te vestigen. Ten eerste is de humanitaire crisis wijdverspreid en de hulporganisaties rapporteren nu al lange tijd over het groeiende aantal binnenlandse vluchtelingen. De lage veiligheidsniveaus in de vluchtelingenkampen, het wijdverbreide seksuele geweld, en de moeite die het kost voedselhulp te bieden, hebben de situatie zelfs nog kritieker gemaakt. Ten tweede zijn er ernstige beperkingen voor wat betreft de vrijheid van meningsuiting en veel journalisten moesten Tsjaad verlaten uit angst gearresteerd te worden. Aanhangers van de politieke oppositie zijn bedreigd en zijn verdwenen. Dit feit blijft vaak onderbelicht in vergelijking tot de humanitaire crisis, maar als er op dit terrein verbetering zou komen, zou dat een belangrijke stap op weg naar een stabieler regime zijn.</p>
      <p sl="fi">Een echte oplossing vereist natuurlijk een sterke politieke wil en concrete actie op grote schaal. Net zo belangrijk echter is het tijd en moeite te investeren in de kinderen van Tsjaad en hun toekomst door met kracht te proberen te voorkomen dat ze in de gewapende bendes van de opstandelingen worden opgenomen en te investeren in hun basisscholing, waar bijvoorbeeld ook de studie van de mensenrechten deel van kan uitmaken.</p>
    </intervention>
    <intervention id="4-227" speaker_id="37200" name="Katrin Saks" is_mep="True" mode="spoken">
      <p sl="et">namens de PSE-Fractie . – Ook mijn toespraak sluit aan bij die van de vorige spreker. Ik wilde ook een uiterst belangrijk punt op de agenda van vandaag zetten en dat is nu net de situatie van kinderen in crisisgebieden. Een groot aantal, zo niet het leeuwendeel van de honderdduizenden mensen die dakloos achterbleven, zijn kinderen. En hoe ziet hun dagelijks leven eruit? We hebben allemaal de ontmoedigende beelden gezien op onze televisieschermen.</p>
      <p sl="et">De Europese Unie heeft natuurlijk een verplichting solidariteit te betonen met de hele natie, maar we moeten proberen onze aandacht op de kinderen te focussen omdat die niet voor zichzelf kunnen zorgen. Het is deprimerend dat slechts een op de vijf kinderen in Tsjaad naar school gaat en dat duizenden en duizenden van hen wapens dragen.</p>
      <p sl="et">Ik steun het plan om de mensenrechten tot een integraal onderdeel van het onderwijspakket te maken dan ook volledig. Het is belangrijk voor de regering van Tsjaad om alles te doen wat ze kan om te voorkomen dat kinderen worden gerekruteerd door groepen rebellen; het belang van de rol van EUFOR zal hierbij doorslaggevend blijken te zijn, bijvoorbeeld als het erom gaat te communiceren met gemeenschapsleiders en ervoor te zorgen dat ze hun aandacht richten op de situatie van de kinderen in dit gebied.</p>
    </intervention>
    <intervention id="4-228" speaker_id="28334" name="Urszula Krupa" is_mep="True" mode="spoken">
      <p sl="pl">namens de IND/DEM-Fractie. – Mijnheer de Voorzitter, dit debat van vandaag gaat over schendingen van de mensenrechten in Tsjaad. De situatie hier is net zo dramatisch als in Darfur, Sudan of de Centraal-Afrikaanse Republiek, waar naast de conflicten die worden ingegeven door verschillen in afkomst, taal of religie, ook sprake is van andere belangenconflicten, die vooral te maken hebben met politiek en olie.</p>
      <p sl="pl">Afrikaanse landen die economisch arm en slecht ontwikkeld zijn, ook al zijn ze rijk aan grondstoffen, zoals ruwe olie, kostbare edelstenen en metalen, worden niet alleen een toneel voor de handel in deze bronnen of in drugs, maar ook een levendige markt voor de verkoop van wapens, een van de voornaamste redenen voor de schending van mensenrechten. In een sfeer van toenemende conflicten en strijd buiten veel gewetenloze plaatselijke en buitenlandse handelaren deze situatie uit, en verrijken zichzelf ten koste van chaos, vluchtelingen en het lijden van miljoenen onschuldige mensen en zelfs genocide, verkrachting en de uitbuiting van vrouwen en kinderen.</p>
      <p sl="pl">De situatie verergert door de passiviteit van de internationale gemeenschap, die wordt geleid en uitgebuit door de grote mogendheden die hun belangen op het wereldtoneel uitspelen. Humanitaire missies van verschillende soort kunnen weinig doen om te helpen, en gaan soms zelfs in tegen hun oorspronkelijke doelstellingen en roeping. Zo’n situatie lijkt hopeloos zolang leven en menselijke waardigheid het afleggen tegen praktisch materialisme, liberalisme en de groeiende beschaving van de dood die soms zelfs wordt gepropageerd door zogenaamde humanitaire organisaties onder het mom van voorlichting over gezonde seksuele praktijken en voortplanting.</p>
      <p sl="pl">Daarom kunnen verschillende resoluties en rapporten misschien helpen het geweten van hun auteurs te sussen, maar zullen ze de situatie in Afrika niet verbeteren totdat de Afrikaanse leiders en de grootmachten van zowel oost als west ophouden te profiteren van de oorlog en de groeiende haat op het Afrikaanse continent.</p>
    </intervention>
    <intervention id="4-229" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Mijnheer de Voorzitter, ondanks de ondertekening een jaar geleden van een overeenkomst tussen alle politieke partijen in Tsjaad om het democratische proces te versterken, en ondanks het latere niet-aanvalsverdrag met de Sudanese autoriteiten, is de situatie nog steeds erg gespannen. Regeringstroepen botsen geregeld met rebellen uit de gewapende groeperingen uit Darfur, die transporten met humanitaire hulp aanvallen. De noodtoestand wordt gebruikt om de oppositie ongestraft vast te zetten en om strenge beperkingen op de persvrijheid en de vrijheid van meningsuiting op te leggen.</p>
      <p sl="pl">Vooral een reden tot zorg is de verslechterende humanitaire situatie in het land waar zich, ten gevolge van het conflict in Darfur en de gevolgen daarvan over de grens, meer dan 300 000 vluchtelingen in twaalf kampen langs de oostgrens tussen Tsjaad en Sudan bevinden. Als gevolg van de voortdurende gevechten worden voedselleveranties aan de kampen belemmerd en worden vluchtelingen gedwongen om onder erbarmelijke omstandigheden te vegeteren. Als gevolg van massaverplaatsingen is de burgerbevolking ten prooi aan agressie en schendingen van fundamentele mensenrechten.</p>
      <p sl="pl">In het licht van de duidelijke impasse in het stabiliseren van de situatie in Tsjaad zouden internationale instellingen hun inspanningen om de dialoog tussen alle partijen in het conflict te bevorderen, kracht bij moeten zetten. Slechts een wereldwijde overeenkomst biedt de kans om een humanitaire ramp in het land af te wenden. Het is van vitaal belang de missie van de Europese strijdkrachten zo snel mogelijk te beginnen teneinde de humanitaire activiteiten in de regio op te voeren en te zorgen voor een betere bescherming voor de burgerbevolking en voor de vluchtelingen.</p>
    </intervention>
    <intervention id="4-230" speaker_id="28300" name="Zbigniew Zaleski" is_mep="True" mode="spoken">
      <p sl="fr">Mijnheer de Voorzitter, ik zou graag nogmaals willen verwijzen naar de resolutie van Ljubljana, waar onze Afrikaanse collega’s tegenstemden. Ik was echt teleurgesteld en bedroefd. Ik denk en hoop dat de waarden voor Afrika niet uit China komen met de agressieve economische invasie van dat land, waarvan we momenteel getuige zijn.</p>
      <p sl="fr">We weten niet hoe we onze Afrikaanse partners moeten benaderen als zij Tsjaad op deze manier behandelen, maar één ding is wel duidelijk: we moeten ze overtuigen van het belang van de mensenrechten. Dat is de enige keuze die we hebben. Het lijkt erop dat dit een lang en kostbaar proces zal worden, maar we hebben geen andere keuze.</p>
    </intervention>
    <intervention id="4-231" speaker_id="28178" name="Miroslav Mikolášik" is_mep="True" mode="spoken">
      <p sl="sk">Ook ik wil dat mijn stem wordt gehoord in het debat over de complexe situatie waarin de mensen in Tsjaad zich bevinden. Zoals we uit het laatste nieuws hebben begrepen, zijn er naast de 300 000 vluchtelingen in de oostelijk delen van het land 200 000 binnenlandse ontheemden die onder voor de mens nauwelijks geschikte omstandigheden in deze kampen leven en die met een humanitaire crisis worden geconfronteerd.</p>
      <p sl="sk">Als we rekening houden met het gebrek aan voedsel en geneesmiddelen, met het dramatische misbruik van het feit dat deze mensen hun vrijheid hebben verloren, met de verspreiding van drugsgebruik en ziekten onder de mensen die onder deze omstandigheden worden vastgehouden, hebben we geen andere optie dan steun voor het democratisch proces te vragen en met hulp van de Europese strijdkrachten de nederlaag van de rebellen te verlangen.</p>
    </intervention>
    <intervention id="4-232" speaker_id="36390" name="Armando Veneto" is_mep="True" mode="spoken">
      <p sl="it">Mijnheer de Voorzitter, dames en heren, hoewel er overeenstemming werd bereikt over een gezamenlijke ontwerpresolutie, werd deze op de Paritaire Vergadering in Ljubljana van Afrikaanse zijde verworpen.</p>
      <p sl="it">Het drama ligt in de motivering die daarvoor werd aangedragen, namelijk dat de delegatie van Tsjaad ontbrak, zo werd althans gesteld. Dat was duidelijk een smoes en die smoes werkte, maar moest de realiteit van de feiten verhullen, te weten waarom men van Afrikaanse kant de resolutie afwees. Wat dat in concreto betekent, is dat het politiek opportunisme zegevierde over de fundamentele mensenrechten en de bescherming en het garanderen van de fundamentele vrijheden.</p>
      <p sl="it">Ik denk dat de waarde van Europa, en van de nieuwe geschiedenis die Europa schrijft, erin gelegen is dat het niet alleen toekijkt, maar er ook voor strijdt dat niet eigenbelang maar de mensenrechten zegevieren over alle trucjes van de politiek. In mijn opinie moeten we dat steunen en bekrachtigen en moet dat weer een blauwdruk worden voor de levenskracht van de Europese Unie.</p>
    </intervention>
    <intervention id="4-233" speaker_id="4527" name="John Bowis" is_mep="True" mode="spoken">
      <p sl="en">Mijnheer de Voorzitter, enkele jaren geleden nog maar was ik met een delegatie in Tsjaad, in de nasleep van de burgeroorlog en het geweld daar en zag ik het optimisme dat voortkwam uit de komst van olie en van de pijpleiding. Tot dan toe bestond de rijkdom van dat land uit de mangobomen van een dorp, niks meer, en olie gaf dit land een kans. De internationale gemeenschap hield er op een zodanige manier toezicht op, dat we hoopten dat dit stabiliteit en welvaart zou brengen en een toekomst voor dit land. Nu is het een puinhoop, en het is een puinhoop deels door externe factoren - Darfur en dergelijke -, en, laat ik eerlijk zijn, deels door binnenlandse factoren, zoals de corruptie, het slechte bestuur en het geweld.</p>
      <p sl="en">Als gevolg daarvan zijn het de mensen in Tsjaad die lijden, en we moeten iedereen, internationaal, nationaal en lokaal, aansporen samen te werken om deze crisis te stoppen, en dan een nieuwe toekomst op te bouwen.</p>
    </intervention>
    <intervention id="4-234" speaker_id="28352" name="Zuzana Roithová" is_mep="True" mode="spoken">
      <p sl="cs">Dames en heren, deze week hebben we de Chinees-Afrikaanse relaties besproken. De situatie in Tsjaad is maar één voorbeeld van de manier waarop olie een reden kan worden om wapens te kopen. Tenzij we China, dat een lid is van de VN-Veiligheidsraad, aan kunnen sporen zijn buitenlands en handelsbeleid om te vormen van een zogenaamd beleid zonder voorwaarden tot een beleid met voorwaarden en zich aan ons aan te passen, zullen we ons gebrek aan middelen om voldoende hulp te bieden aan honderdduizenden vluchtelingen en gewonden zwaar betreuren.</p>
    </intervention>
    <intervention id="4-235" speaker_id="photo_generic" name="Androula Vassiliou" is_mep="True" mode="spoken">
      <p sl="en">lid van de Commissie. − Mijnheer de Voorzitter, wij steunen de oproep van de leden tot een herstel van het politieke proces in Tsjaad en tot een diplomatieke oplossing voor de spanningen tussen Tsjaad en Sudan volledig.</p>
      <p sl="en">Wat betreft het binnenlandse politieke proces verwelkomen we de benoeming van een nieuwe minister-president, de heer Abbas. Naar onze mening was zijn verklaring op 18 april een eerste veelbelovend signaal dat zou kunnen leiden tot een normalisatie van de betrekkingen tussen de regering en de ongewapende oppositie.</p>
      <p sl="en">We zijn derhalve hoopvol gestemd dat de grondwet van de nieuwe eenheidsregering van 23 april, waar vier belangrijke ministersposten aan onbewapende oppositiepartijen uit de het Verbond van politieke partijen voor de verdediging van de grondwet (la Coordination des partis politiques pour la défense de la Constitution (CPDC)) werden gegeven, de weg zullen effenen voor het opnieuw aangaan van een uitvoerigere dialoog op basis van de politieke overeenkomst van 13 augustus 2007.</p>
      <p sl="en">Commissaris Michel behoorde tot de eersten die hun bezorgdheid uitspraken over de verdwijning van bij de couppoging van begin februari betrokken leden van de oppositie en ertoe opriepen oppositieleiders die werden vastgehouden door de Tsjadische autoriteiten, onmiddellijk vrij te laten. Net als vele sprekers vandaag blijven wij om opheldering vragen over de situatie van de heer Ibni Saleh, woordvoerder van het CPDC.</p>
      <p sl="en">In dit opzicht streeft de Europese Commissie ernaar om in haar rol van internationaal waarnemer van de Nationale onderzoekscommissie duidelijkheid te verschaffen omtrent deze verdwijningen, hetgeen vertrouwen in het politieke proces zal helpen wekken.</p>
      <p sl="en">Wat betreft het politieke proces zorgen we er via ons tiende Europees Ontwikkelingsfonds en Stabiliteitsinstrument voor dat Tsjaad de mogelijkheid krijgt eind 2009 parlementsverkiezingen te houden, zoals voorzien in de overeenkomst van 13 augustus 2007. Die omvat steun voor verkiezingsvoorbereidingen en het houden van een nationale volkstelling. Tsjaad is ook opgenomen als land waar vervolgens een mogelijke Europese verkiezingswaarnemersmissie in 2009 naartoe moet worden gestuurd, als aan alle voorwaarden voor zo’n inzet wordt voldaan.</p>
      <p sl="en">Wat betreft de betrekkingen tussen Tsjaad en Sudan, zij opgemerkt dat de kwestie van de rebellengroeperingen alleen kan worden beschouwd als onderdeel van de bredere situatie, en we zijn bemoedigd door de recente vergadering in Libreville van de contactgroep, die in het leven werd geroepen op grond van het Akkoord van Dakar, tussen Tsjaad en Sudan. Wij geloven dat dergelijke aanhoudende diplomatieke inspanningen van wezenlijk belang zijn om de twee landen te kalmeren.</p>
      <p sl="en">Onze humanitaire hulp in Oost-Tsjaad gaat door (elk jaar met gemiddeld 30 miljoen euro) en de behoeften worden adequaat gedekt. De humanitaire hulp en de beveiliging van de kampen voor de vluchtelingen en de binnenlandse ontheemden zal dankzij de inzet van EUFOR/MINURCAT stijgen. Als aanvulling hierop zal ons Programme d’Accompagnement à la Stabililisation de l’Est du Tchad toch de situatie steunen in gebieden in het oosten van Tsjaad en het noorden van de Centraal-Afrikaanse Republiek, vooral waar het gaat om toegang tot drinkwater en voedselzekerheid. Het kan namelijk zijn dat binnenlandse ontheemden en vluchtelingen hierheen willen terugkeren. De activiteiten in het kader van dit programma zullen beginnen voordat het regenseizoen begint.</p>
      <p sl="en">Gezien het succes van de MINURCAT-missie als zijnde cruciaal voor het beschermen van de stabiliteit en de ontwikkeling van Tsjaad op de lange termijn, zoals af te leiden valt uit onze bijdrage van 10 miljoen euro aan de MINURCAT-operatie, zijn we bemoedigd door het feit dat de opleiding voor de eerste 77 bevelhebbers van het Détachement intégré de sécurité van start is gegaan..</p>
      <p sl="en">Om de voortgang te helpen vastleggen, zal ons tiende Europees Ontwikkelingsfonds 25 miljoen euro ter ondersteuning van de hervorming van de justitiële sector omvatten, inclusief de ontwikkeling van de politiemacht, alsmede een extra 25 miljoen euro voor de hervorming van de beveiligingssector.</p>
    </intervention>
    <intervention id="4-236" speaker_id="1838" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt na de debatten plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="4-237" speaker_id="28427" name="Alessandro Battilocchio" is_mep="True" mode="written">
      <p sl="it">De situatie in Tsjaad is nu kritiek geworden. Gewapende groepen uit Sudan voeren aanvallen uit in het oosten van het land en maken zich schuldig aan lukrake moord, geweld en verkrachting, vooral onder de zwakkere groepen van de bevolking, terwijl de regering daar op generlei wijze op reageert. Van de andere kant heeft de zichtbare moeite die men heeft om het groeiend aantal vluchtelingenkampen te beheren dat vluchtelingen opvangt uit de regio Darfur de autoriteiten aldaar ertoe gebracht een nationale noodtoestand uit te roepen. Deze regio wordt bedreigd door het conflict dat in het land is gerezen tussen de regering en de krachten van de oppositie aangaande de geldigheid van de verkiezingen.</p>
      <p sl="it">Het eerste resultaat van die maatregel, zo rapporteert Amnesty International , is geweest dat er een ad-hoccomité in het leven werd geroepen om kranten en radiostations te censureren. Behalve dat dit leidde tot een reeks arrestaties van journalisten en politieke opponenten, heeft dit geleid tot het verdwijnen van de woordvoerder voor de Partij ter verdediging van de grondwet.</p>
      <p sl="it">Deze escalatie van geweld dient absoluut te worden gestopt. De Europese instellingen hebben de taak, de middelen en de verantwoordelijkheid overal ter wereld de mensenrechten te garanderen en te verdedigen, met name in bepaalde regio’s als Tsjaad, waar burgers al lijden onder humanitaire crises en aanvallen van buiten.</p>
    </intervention>
  </section>
  <section id="creitem26" title="13. Stemmingen">
    <intervention id="4-239" speaker_id="1838" name="De Voorzitter" is_mep="True" mode="spoken">
      <p sl="nl">We gaan nu over tot de stemming.</p>
      <a text="(Voor uitslagen en nadere bijzonderheden betreffende de stemming: zie notulen)"/>
    </intervention>
  </section>
  <section id="creitem27" title="13.1. Zimbabwe (stemming)">
    <intervention id="4-242" speaker_id="1337" name="Manuel Medina Ortega" is_mep="True" mode="spoken">
      <p sl="es">Mijnheer de Voorzitter, wat betreft de stemming over Zimbabwe ben ik hier voor de stemming, maar ik zal er niet aan deelnemen. Ik wil graag dat vastgelegd wordt dat mijn reden om niet deel te nemen is omdat ik, in dit geval, heb besloten dat niet te doen. Maar ik wil graag dat vastgelegd wordt dat ik op de plenaire vergadering aanwezig was.</p>
    </intervention>
    <intervention id="4-243" speaker_id="1838" name="De Voorzitter" is_mep="True" mode="spoken">
      <p sl="nl">Uw aanwezigheid is opgetekend.</p>
    </intervention>
  </section>
  <section id="creitem28" title="13.2. Iran: de zaak Khadijeh Moghaddam (stemming)"/>
  <section id="creitem29" title="13.3. Tsjaad (stemming)"/>
  <section id="creitem30" title="14. Rectificaties stemgedrag/Voorgenomen stemgedrag: zie notulen"/>
  <section id="creitem31" title="15. Samenstelling commissies en delegaties: zie notulen"/>
  <section id="creitem32" title="16. Besluiten inzake bepaalde documenten: zie notulen"/>
  <section id="creitem33" title="17. In het register ingeschreven schriftelijke verklaringen (artikel 116 van het Reglement): zie notulen"/>
  <section id="creitem34" title="18. Verzending van de tijdens deze vergadering aangenomen teksten: zie notulen"/>
  <section id="creitem35" title="19. Rooster van de volgende vergaderingen: zie notulen"/>
  <section id="creitem36" title="20. Onderbreking van de zitting">
    <intervention id="4-253" speaker_id="1838" name="De Voorzitter" is_mep="True" mode="spoken">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 16.25 uur gesloten)"/>
    </intervention>
  </section>
</text>
