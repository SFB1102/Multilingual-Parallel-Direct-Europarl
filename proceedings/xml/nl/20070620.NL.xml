<?xml version='1.0' encoding='utf-8'?>
<text id="20070620.NL" lang="nl" date="2007-06-20" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Verbetering van de meeneembaarheid van aanvullende pensioenrechten (debat)">
    <intervention id="3-006" speaker_id="4482" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0080/2007) van Ria Oomen-Ruijten, namens de Commissie werkgelegenheid en sociale zaken, over het voorstel voor een richtlijn van het Europees Parlement en de Raad betreffende de verbetering van de meeneembaarheid van aanvullende pensioenrechten (COM(2005)0507 - C6-0331/2005 - 2005/0214(COD)).</p>
    </intervention>
    <intervention id="3-007" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. - Mevrouw de Voorzitter, geachte afgevaardigden, ik wil mevrouw Oomen-Ruijten bedanken voor haar toegewijde en harde werk voor de opstelling van dit verslag.</p>
      <p sl="cs">Het verslag had veel voeten in aarde, en is het resultaat van de gezamenlijke inspanningen van de Commissie werkgelegenheid en sociale zaken, de Commissie economische en monetaire zaken en de Commissie rechten van de vrouw en gendergelijkheid. Het is een belangrijke grondslag voor de verdere besprekingen die nodig zijn om een eindakkoord over deze essentiële richtlijn te bereiken. Deze richtlijn is zonder meer gerechtvaardigd in de context van de herziene strategie van Lissabon en de sociale bescherming van migrerende werknemers en mobiele werknemers in het algemeen.</p>
      <p sl="cs">Ik ben niet alleen blij met het verslag maar ook met de geest van samenwerking die het Parlement heeft betoond jegens de Commissie en de Raad. Dat was de beste manier om een akkoord in eerste lezing mogelijk te maken.</p>
      <p sl="cs">Ik wil van de gelegenheid gebruik maken om het Duits voorzitterschap geluk te wensen met zijn werkzaamheden tijdens de behandeling van dit vraagstuk en met zijn pogingen om echte vooruitgang te boeken.</p>
      <p sl="cs">De uitdaging die deze richtlijn betekent voor het Duitse pensioenstelsel mag niet onderschat worden, en het pleit voor het Duits voorzitterschap en voor vicekanselier Müntefering dat dergelijke vorderingen mogelijk waren. Ik moet u echter wel zeggen dat ik teleurgesteld ben over het feit dat ondanks al deze inspanningen er uiteindelijk toch geen akkoord is bereikt tijdens de eerste lezing. Ik ben er echter van overtuigd dat de tot nu toe betoonde, opbouwende aanpak spoedig zal leiden tot aanneming van de richtlijn. Dat zal een reëel effect hebben op de hinderpalen voor de mobiliteit die door sommige aanvullende pensioenstelsels worden veroorzaakt.</p>
      <p sl="cs">Geachte afgevaardigden, ik wil nogmaals onderstrepen dat deze richtlijn niet alleen een verzameling woorden is. Zij heeft een rechtstreeks effect op miljoenen werknemers, werknemers die van baan veranderen op de moderne arbeidsmarkt en profiteren van de kansen die hun worden geboden door aanvullende pensioenstelsels. Het feit dat 40 procent van de werknemers een arbeidsrelatie heeft die nog geen vijf jaar oud is, toont aan hoe belangrijk onze taak is, en hoe belangrijk deze richtlijn is.</p>
      <p sl="cs">Voordat ik inga op de inhoud van het verslag, wil ik kort nog eens samenvatten wat het doel hiervan is en waarom een Europese aanpak noodzakelijk is. De Commissie, de afgevaardigden van het Europees Parlement, de Raad en de sociale partners uiten al heel lang hun ontevredenheid over het feit dat de rechten en de bescherming van mobiele werknemers, als het gaat om de band tussen hun wettelijke pensioenbijdragen en hun aanvullende pensioenbijdragen, absoluut ontoereikend zijn. Reeds in 1992 heeft de Raad de lidstaten dringend verzocht om steun te geven aan de verandering van de voorwaarden voor aanvullende pensioenrechten, zodat de hinderpalen voor de mobiliteit van werknemers weggenomen worden. Het begrip “hinderpalen voor de arbeidsmobiliteit van werknemers” is weliswaar vrij algemeen bekend, maar in principe betekent dit dat als je mobiel bent, je veren laat. Met de bestaande stelsels ondervinden migrerende werknemers bij baanverandering in meer of mindere mate nadelen. Soms merken de werknemers daar nauwelijks iets van, maar ze houden nooit dezelfde positie, en ze hebben ook nooit dezelfde voordelen als wanneer ze niet van baan waren veranderd en niet mobiel waren geworden.</p>
      <p sl="cs">De eerste stap om ons doel te bereiken was Richtlijn 98/49/EG. Het was echter duidelijk dat met die richtlijn niet de vraagstukken konden worden opgelost die, volgens deskundigen op dit gebied, een bijzonder schadelijk effect hebben op mobiliteit, te weten de verwerving en bescherming van uitgestelde pensioenrechten en de meeneembaarheid van deze rechten. De voorgestelde richtlijn betreffende meeneembaarheid van aanvullende pensioenrechten kwam niet voort uit een gril. Daaraan zijn langdurige en grondige onderhandelingen en raadplegingen vooraf gegaan, en daar waren goede redenen voor. Ofschoon namelijk de sociale partners aan het begin waren gevraagd om voorstellen in te dienen, zoals hun betaamt, gezien de fundamentele rol die zij spelen op het gebied van aanvullende pensioenen, werd al heel spoedig duidelijk dat er maar één manier was om vooruit te komen, namelijk met een gerichte wetgevende aanpak waarin rekening wordt gehouden met de standpunten van de sociale partners en de belangrijkste betrokkenen.</p>
      <p sl="cs">Een dergelijke gerichte aanpak - een aanpak dus waarmee niet alleen de enorme verscheidenheid en, in bepaalde gevallen, zelfs pijlsnelle ontwikkeling van aanvullende pensioenstelsels, maar ook de vrijwillige aard van deze stelsels worden erkend - was en is nog steeds de juiste weg om dit ingewikkelde en emotioneel beladen vraagstuk aan te pakken. Dit verklaart ook waarom de Commissie voorzichtig was en besloot om geen harmonisatieproces op gang te brengen, maar veeleer minimumeisen vast te stellen. Afgezien daarvan werd een van de grootste uitdagingen gevormd door de noodzaak het juiste evenwicht te vinden tussen het opheffen van de hinderpalen en het behoud van de huidige stabiele en duurzame omgeving voor de ontwikkeling van aanvullende pensioenen.</p>
      <p sl="cs">Als men kijkt naar de goede stappen vooruit die zijn gezet, en naar de problemen die wij verondersteld werden op te lossen met de uitwerking van deze richtlijn, stelt men tot zijn teleurstelling vast dat niet alle lidstaten in de Raad in staat waren zich aan te sluiten bij een akkoord of een compromis met betrekking tot de verschillende onderdelen van deze belangrijke richtlijn. Het is evenwel bemoedigend dat het onderhavig verslag op talrijke punten in grote lijnen overeenkomt met het standpunt van de Commissie. Daarom is het volgens mij wel degelijk mogelijk om in de nabije toekomst tot een akkoord te komen met de Raad.</p>
      <p sl="cs">Geachte afgevaardigden, ofschoon er tijdens de laatste onderhandelingen in de Raad geen spijkers met koppen konden worden geslagen, kan mijns inziens eenieder die daaraan heeft deelgenomen bevestigen dat er een sterk verlangen was naar een akkoord en dat de Raad dit verlangen nog steeds met ons deelt. Dat zal dan ook de basis vormen voor verdere vooruitgang. Ik benadruk nogmaals de geest van samenwerking maar wil ook twee van de belangrijkste meningsverschillen tussen het Parlement en de Raad onderstrepen waarover tijdens de onderhandelingen een consensus moet worden bewerkstelligd. Het eerste meningsverschil betreft de erkenning van aanvullende rechten en de vraag welke minimumvoorwaarden moeten gelden.</p>
      <p sl="cs">Ik heb grote belangstelling voor de amendementen en het besluit om de klemtoon te leggen op werknemers van boven de 25. Er is veel empirisch bewijs waaruit blijkt dat de mobiliteit in deze leeftijdsgroep veel minder is dan onder jongere mensen, en daarom is uw amendement zeer verstandig. Ik besef ook dat de Raad niet positief zal staan tegenover het idee om de erkenning van rechten voor werknemers van boven de 25 jaar uit te sluiten. Dit is dus misschien een van de gebieden waarover onderhandeld moet worden en een compromis moet worden bereikt. Uw pogingen om de hinderpalen te verminderen verdienen evenwel bijval, en ik ben van mening dat dit zeer zeker de juiste weg vooruit is.</p>
      <p sl="cs">Het tweede vraagstuk waarover waarschijnlijk gesproken moet worden tussen het Parlement en de Raad betreft de werkingssfeer van de richtlijn. Wat betreft bestaande rechten en de uiterlijke datum voor omzetting van de richtlijn in de nationale wetgeving, geeft de Commissie volledige steun aan de inhoud van de amendementen op artikel 2 en is zij van mening dat deze gepast en verstandig zijn. De Commissie is er vast van overtuigd dat elke inperking van de werkingssfeer, en dus van de doelmatigheid van de richtlijn zo miniem mogelijk moet zijn en geeft wat dit betreft steun aan het Parlement. Het recente technische amendement op artikel 5 van het verslag is een redelijke verduidelijking waarmee misverstanden over de manier waarop rechten moeten worden beschermd, waarschijnlijk kunnen worden vermeden. Artikel 5 is een van de belangrijkste artikelen van deze richtlijn, en is van vitaal belang om het doel - de verwijdering van de hinderpalen voor de werknemersmobiliteit - te bereiken.</p>
      <p sl="cs">Als u het goed vindt, wil ik de geachte afgevaardigden nogmaals zeggen dat deze richtlijn geen enkel voorstel omvat waarmee een methode voor de bescherming van deze rechten wordt vastgelegd. Veeleer wil men ervoor zorgen dat mobiele werknemers eerlijk worden behandeld als het om hun uitgestelde pensioenrechten gaat. Gezien de manier waarop de arbeidsmarkt zich ontwikkelt, en gezien ook het feit dat het beroepsleven geleidelijk aan langer wordt, ben ik van mening dat als wij spreken over mobiele werknemers, wij eigenlijk over alle werknemers spreken. Er bestaat namelijk geen enkele twijfel dat de meeste werknemers tijdens hun carrière op zijn minst een keer van baan veranderen en dus profijt kunnen trekken van de met onderhavige richtlijn geboden bescherming. Wat de omzetting van de richtlijn in de nationale wetgeving betreft, zijn wij het met u eens dat dit zo spoedig mogelijk moet gebeuren. Tegelijkertijd erkennen wij echter dat geen enkel amendement op de richtlijn de terbeschikkingstelling van aanvullende pensioenen in de EU mag belemmeren.</p>
      <p sl="cs">Tot slot wil ik de voorstellen in artikel 10 van harte toejuichen. Ik geef volledige steun aan de inhoud daarvan. De schrapping van artikel 6 inzake overdraagbaarheid van rechten is evenwel betreurenswaardig. De in het verslag voorgestelde amendementen op artikel 10 geven echter de duidelijke boodschap af dat dit ingewikkelde en zeer gespecialiseerde vraagstuk niet is vergeten, maar enkel is uitgesteld. Intussen kijkt de Commissie samen met het Parlement en de sociale partners naar manieren om de nog resterende hinderpalen voor de mobiliteit ten gevolge van aanvullende pensioenstelsels effectief en duurzaam te verwijderen.</p>
      <p sl="cs">Geachte afgevaardigden, deze richtlijn was politiek en intellectueel gezien uitzonderlijk ingewikkeld, en dan zwijg ik nog over het zeer gecompliceerde beleidsconcept. De voorgestelde richtlijn maakt wel degelijk deel uit van ons antwoord op de demografische uitdaging. Het is immers wel duidelijk dat aanvullende systemen een steeds belangrijkere rol zullen spelen in dat antwoord. De richtlijn maakt eveneens deel uit van de flexizekerheid, omdat de hierin gehanteerde methode een typisch voorbeeld is van meer mobiliteit gecombineerd met verantwoorde sociale bescherming. Ik ben tevens van mening dat deze richtlijn algemeen gesproken binnen het alomvattend concept van het Europees sociaal beleid valt, dat wil zeggen dat werknemers nimmer, en nergens in de EU, in een nadelige situatie mogen komen te verkeren.</p>
      <p sl="cs">Geachte afgevaardigden, nogmaals wil ik u bedanken voor het werk dat het Parlement heeft verzet tijdens de onderhandelingen over deze richtlijn.</p>
    </intervention>
    <intervention id="3-008" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Mevrouw de Voorzitter, geachte commissaris, dames en heren, het onderwerp “meeneembaarheid van bedrijfspensioenrechten” staat al ruim twintig jaar op de Europese agenda. De commissaris heeft net uitgelegd welke ontwikkelingen intussen ook bij migrerende werknemers hebben plaatsgevonden. Nadat in 2002/2003 een initiatief in het kader van het zogenaamde proces van de sociale partners was mislukt, heeft de Europese Commissie in oktober 2005 het voorstel voor een richtlijn betreffende de meeneembaarheid van pensioensrechten ingediend.</p>
      <p sl="de">Het voorstel van de Commissie omvat de volgende vier kerngebieden: ten eerste het meenemen van bedrijfspensioenrechten in de vorm van kapitaal bij een verandering van werkgever, dus de meeneembaarheid in de engste zin van het woord, ten tweede de vastlegging van de termijn voor het onvervreemdbaar recht op bedrijfspensioen, ten derde de eerlijke of rechtvaardige behandeling van bedrijfspensioenrechten als een werknemer bij een bedrijf weggaat, en ten vierde een informatieplicht die ervoor moet zorgen dat werknemers van hun rechten op de hoogte zijn en hun oudedagsvoorziening beter kunnen plannen. Het gaat daarbij ook om flexizekerheid – commissaris Špidla bracht dit al ter sprake.</p>
      <p sl="de">De richtlijn regelt een deelgebied van het arbeids- en sociaal recht, en daarom – en dit is erg belangrijk – is eenparigheid van stemmen nodig. Dit was een van de redenen waarom de onderhandelingen van begin af aan stroef verliepen. Dat was ook geen wonder gezien de uitermate ingewikkelde materie. Bovendien is de Europese Unie geen uniform geheel; er heerst een grote verscheidenheid, en bijna elke lidstaat heeft een eigen systeem voor bedrijfspensioenen dat doorgaans niet aansluit op de systemen van de andere lidstaten.</p>
      <p sl="de">Veel lidstaten hebben grote problemen met het centrale gereglementeerde gebied van de richtlijn, dat wil zeggen het meenemen van pensioenkapitaal naar een nieuwe werkgever. Nederland heeft deze mogelijkheid van begin af aan afgewezen. Al onder het Finse voorzitterschap is de meeneembaarheid in engere zin daarom uit het voorstel voor de richtlijn geschrapt. Verdere onderhandelingen op dit vlak zouden niets hebben opgeleverd gezien de eis tot eenparigheid van stemmen.</p>
      <p sl="de">Onder het daarop volgende Duitse voorzitterschap lag de nadruk op de concretisering van een eerlijke, rechtvaardige behandeling, de regelingen met betrekking tot de informatieplicht en inhoud en tijdspanne van het toepassingsgebied. Op al deze punten werd na intensieve gesprekken en vele bilaterale contacten op technisch niveau overeenstemming bereikt. Helaas lukte het uiteindelijk niet de in de Raad van ministers vereiste eenparigheid van stemmen te bereiken. Met name één lidstaat voelde zich in politiek opzicht gebonden toen de voorstellen door zijn parlement en kabinet werden afgewezen.</p>
      <p sl="de">In het licht van de fundamentele politieke bezwaren tegen de opzet van het oorspronkelijke voorstel zal het ook in de toekomst mogelijk erg moeilijk zijn de voor deze richtlijn vereiste eenparigheid van stemmen te bereiken.</p>
      <p sl="de">Wij willen op basis van de richtlijn de mobiliteit van werknemers stimuleren. Tegelijkertijd moeten we echter hun oudedagsvoorziening verbeteren. Daarvoor hebben we niet alleen een meerderheidsbeslissing van het Europees Parlement nodig, maar ook de instemming van de 27 lidstaten. Misschien bereiken we meer als de eerste stap iets minder ambitieus is. Er gaat tijd overheen voordat het nodige vertrouwen is gegroeid en landen zonder bedrijfspensioenen deze invoeren en landen met ontwikkelde systemen zich niet bedrogen voelen. Mijns inziens werkt het contraproductief als we het onderste uit de kan willen halen. De lidstaten zullen dan alleen maar afwijzend reageren, en er worden geen resultaten geboekt. Net als bij alle andere beslissingen van de Europese Unie kan alleen overeenstemming worden bereikt als bij iedereen de politieke wil tot overeenstemming bestaat.</p>
    </intervention>
    <intervention id="3-009" speaker_id="1122" name="Ria Oomen-Ruijten" is_mep="True" mode="spoken" role="rapporteur">
      <p sl="nl">Voorzitter, zeggen dat dit een moeilijk dossier is, is een understatement. Bijna twee jaar zijn we bezig met negen artikelen. Europese afspraken voor aanvullende pensioenen zijn nodig. Ik noem drie redenen.</p>
      <p sl="nl">Ten eerste: de wettelijke pensioenen, de eerste pijler, komen steeds meer onder druk van ontgroening en vergrijzing. Het is daarom belangrijk dat tweede-pijlerpensioenen goed geregeld zijn. Op dit moment heeft 1 op de 10 werknemers in Europa een aanvullend pensioen. In Groot-Brittannië en Duitsland ligt dat percentage ver boven de 50 procent en in Denemarken, Zweden of Nederland is zelfs 90 procent van de werknemers lid van een aanvullend pensioensysteem. Dat is dus reden genoeg om lidstaten en ook de sociale partners aan te moedigen om hun verantwoordelijkheid te nemen en te beginnen met het opbouwen van een systeem voor een goede oudedagsvoorziening.</p>
      <p sl="nl">Voorzitter, de tweede reden: ik kom bijna dagelijks mensen tegen die van baan veranderd zijn en die dan gestraft worden, omdat ze gebruik maken van het recht op mobiliteit; ze hebben een pensioen opgebouwd, premies zijn betaald, maar als het kapitaal niet verandert, heeft men er voor de oudedagsvoorziening niets aan. Dat probleem poogt deze richtlijn aan te pakken.</p>
      <p sl="nl">Ten derde: in het kader van Lissabon belijden we met de mond dat de mobiliteit van werknemers verder gestimuleerd moet worden. Dat principe wil iedereen, maar met de invulling ervan hebben we problemen. Mijn doel was en is om met wetgeving te komen die iets brengt, ook voor werknemers, die haalbaar is voor lidstaten en sociale partners en dus ook voldoende mogelijkheden biedt aan beheerders van aanvullende pensioenvoorzieningen om zich eraan aan te passen. Wetgeving die alleen maar uitzonderingen kent of een wet die niet voor alle lidstaten geldt en dan ook nog pas in 2018 ingaat, heeft geen zin. We moeten nu de problemen voor straks aanpakken.</p>
      <p sl="nl">Voorzitter, ik zeg van ganser harte dank, in het bijzonder aan collega's Ettl en Cocilovo, aan de andere schaduwrapporteurs van sociale zaken, aan mevrouw Lulling voor het advies, maar ook aan de rapporteurs en schaduwrapporteurs van vorige pensioendossiers, Othmar Karas en Ieke van den Burg. Wij staan samen voor een resultaat en nemen ook verantwoordelijkheid voor dit verslag, het verslag van de Commissie sociale zaken.</p>
      <p sl="nl">We kunnen - en dat zeg ik ook dit Raadsvoorzitterschap - op deze basis vooruitgang boeken zonder de bestaande systemen in gevaar te brengen. Overigens gaat deze richtlijn over minimumnormen. Niets verbiedt sociale partners om in een overeenkomst meer bescherming te bieden.</p>
      <p sl="nl">Ik kom nu snel even tot de kernpunten. Verwerving. De verwervingsvoorwaarden die het Parlement stelt, hebben gevolgen voor op sommige systemen. Er is tijd nodig voor aanpassing en in die extra tijd van vijf jaar wordt voorzien in amendement 22.</p>
      <p sl="nl">De slapende rechten: met het Duits voorzitterschap is de huidige formule bedacht, dus straks stemmen we over een basisprincipe dat de lidstaten ieder op hun eigen manier kunnen invullen. De transfer: heel snel was duidelijk dat dát een brug te ver was; we hebben het niet laten terugkomen. Informatie: werknemers krijgen makkelijker toegang tot de status van hun pensioenen.</p>
      <p sl="nl">Voorzitter, lidstaten kunnen dus meer tijd nodig hebben om hun systemen aan te passen. Die tijd geeft het Parlement hen ook. Zowel voor verwerving als voor faire behandeling van slapende rechten, geven we de lidstaten tot het jaar 2013 om samen met de sociale partners hun systemen aan te passen.</p>
      <p sl="nl">Collega's, na twee jaar van bijna continu overleg is nu de tijd gekomen voor het Parlement om zijn positie te bepalen. Ik kan nog meegeven dat de signalen die ik gekregen heb, ook vanuit het komend Portugees voorzitterschap en vanuit mijn eigen lidstaat Nederland, absoluut positief zijn, omdat dit verslag veel aanknopingspunten biedt voor de tweede lezing.</p>
      <p sl="nl">Voorzitter, als we de Lissabondoelstellingen willen halen, dan kunnen we dat alleen doen op basis van dit soort concrete dossiers. Vandaag is het niet af. We zullen in onderhandeling gaan met de Raad en we zullen ons als Parlement, en ik als rapporteur, zo constructief mogelijk blijven opstellen om tot een oplossing te komen, want die is echt nodig.</p>
    </intervention>
    <intervention id="3-010" speaker_id="28113" name="Eoin Ryan" is_mep="True" mode="spoken">
      <p sl="en">rapporteur voor advies van de Commissie economische en monetaire zaken . – Mevrouw de Voorzitter, ook ik wil mevrouw Oomen-Ruijten feliciteren met het werk dat zij heeft verzet in verband met dit uiterst lastige en ingewikkelde stuk wetgeving waarmee we, zoals al gezegd is, nu al zo’n jaar of vijftien, twintig bezig zijn.</p>
      <p sl="en">Als rapporteur voor advies van de Commissie economische en monetaire zaken vind ik het echter van vitaal belang dat burgers de rechten van hun aanvullende pensioenregelingen kunnen meenemen wanneer zij een nieuwe baan aanvaarden bij een ander bedrijf of in een andere lidstaat, en de interne markt gaat te maken krijgen met een enorme stijging van het aantal mensen dat van de ene lidstaat naar de andere verhuist.</p>
      <p sl="en">Deze wetgeving moet ervoor zorgen dat de werknemers die van baan veranderen niet al te zeer benadeeld worden en dat er een redelijke aanpassing van de waarde van hun pensioen plaatsvindt wanneer zij een nieuwe arbeidsbetrekking aangaan.</p>
      <p sl="en">Daarnaast moeten we beseffen dat werkgevers die deze aanvullende pensioenregelingen aanbieden dit op vrijwillige basis doen. De onnodige financiële druk die eventueel uit dergelijke regelingen voortvloeit, moet dan ook tot een minimum worden beperkt. Het is geen sinecure deze twee doelstellingen met elkaar in evenwicht te brengen, maar naar mijn mening zijn de compromisteksten van het Finse en het Duitse voorzitterschap een stap in de goede richting.</p>
      <p sl="en">Mijns inziens mag het niet zo zijn dat werknemers worden aangemoedigd om mobiel en flexibel te zijn en vervolgens via hun pensioenen bovenmatig benadeeld worden als ze van baan veranderen. Op dit moment is het zo dat het aanvaarden van een nieuwe baan of van een arbeidsbetrekking in een ander land aanzienlijke verliezen met zich mee kan brengen. We moeten er bovendien voor zorgen dat wanneer iemand zich terugtrekt uit een pensioenregeling, de werknemers die er nog wel aan blijven deelnemen, niet de dupe worden.</p>
      <p sl="en">Een van de grootste en meest gecompliceerde uitdagingen waar elk van de lidstaten het komende decennium mee te maken zal krijgen, is het aanpakken van de gevolgen van onze vergrijzende bevolking. Pensioenen zullen een gigantisch probleem worden – als ze dat niet al zijn – voor lidstaten. In aanmerking genomen dat dit stuk wetgeving nu al een jaar of vijftien à twintig op tafel ligt, is het de hoogste tijd dat we gepaste maatregelen treffen en ervoor zorgen dat werknemers redelijk worden behandeld en dat ze via hun pensioenregelingen goed verzorgd worden als ze van de ene lidstaat naar de andere verhuizen of van het ene bedrijf naar het andere gaan.</p>
    </intervention>
    <intervention id="3-011" speaker_id="1186" name="Astrid Lulling" is_mep="True" mode="spoken">
      <p sl="fr">rapporteur voor advies van de Commissie rechten van de vrouw en gendergelijkheid. – Mevrouw de Voorzitter, dames en heren, geachte collega’s, als je zoals ik rapporteur bent voor de Commissie rechten van de vrouw en gendergelijkheid en lid van de Fractie van de Europese Volkspartij (Christen-democraten) en Europese Democraten, waan je je vaak in volle zee, dat wil zeggen in Gods handen. Dat is me overkomen met mijn advies: in de aangenomen versie herken ik mijn eigen baby nauwelijks meer.</p>
      <p sl="fr">Wat ik voor ogen had toen we begonnen met ons werk aan dit zeer omstreden voorstel voor een richtlijn, is reeds van de baan omdat het verworpen is door een meerderheid van mensen die toevallig aanwezig waren binnen deze Commissie rechten van de vrouw en gendergelijkheid, of is niet overgenomen door de ten principale bevoegde commissie. Zo vind ik het jammer dat ik geen spoor meer terugvind van het belangrijkste voorstel van de Commissie rechten van de vrouw en gendergelijkheid, namelijk om de richtlijn ten uitvoer te leggen op een wijze die rekening houdt met richtlijnen inzake gelijke behandeling en gelijke kansen voor mannen en vrouwen.</p>
      <p sl="fr">Wat de inhoud betreft, raakten de gemoederen pas echt verhit na goedkeuring van mijn advies, een jaar geleden; het had bovenal tot doel te garanderen dat werknemers hun pensioenrechten konden meenemen en zelfs premie konden blijven betalen wanneer ze van baan veranderden of een beroepsactiviteit onderbraken of staakten, hetzij om gezinsredenen hetzij om werk en gezin beter met elkaar te verenigen.</p>
      <p sl="fr">Ik zal niet nader ingaan op het aanhoudende gekissebis, onder meer over werkgevers die aanvullende pensioenregelingen aanbieden om hun werknemers te behouden, terwijl deze richtlijn er juist naar streeft de mobiliteit van werknemers te bevorderen. In de wetenschap dat het niet eenvoudig zal zijn deze twee zienswijzen met elkaar te verenigen, wil ik niettemin zeggen dat het hoofddoel, namelijk het garanderen van opgebouwde rechten onder aanvaardbare voorwaarden, die de duurzame financiering van de regelingen of het aanbod van aanvullende pensioenregelingen door werkgevers niet in gevaar brengen, moet worden verwezenlijkt voor werknemers die binnen of buiten een lidstaat van werkgever veranderen, met inachtneming van het subsidiariteits- en flexibiliteitsbeginsel.</p>
    </intervention>
    <intervention id="3-012" speaker_id="4246" name="Othmar Karas" is_mep="True" mode="spoken">
      <p sl="de">namens de PPE-DE-Fractie . – Mevrouw de Voorzitter, mijnheer de commissaris, dames en heren, wij staan allemaal achter de interne markt. Deze interne markt dient te worden versterkt omdat het ons beste antwoord op de globalisering is. Wij staan allemaal achter mobiliteit, maar deze mobiliteit is in de Europese Unie onvoldoende ontwikkeld. Als we echter de interne markt willen versterken en de mobiliteit willen vergroten, mogen we de sociale zekerheid als vangnet niet uit het oog verliezen. We moeten de bedrijfspensioenvoorziening – de tweede pijler – in Europa stimuleren als aanvulling op de eerste pijler en niet als vervanging daarvan. Daarom hebben we de pensioenfondsrichtlijn voor kapitaalgedekte bedrijfspensioenen gesteund. Daarnaast moeten we uiteraard ook een richtlijn inzake de overdraagbaarheid van bedrijfspensioensrechten opstellen.</p>
      <p sl="de">Hierbij moeten we ervoor zorgen dat de rechten van werknemers behouden blijven. Daarom moet de meeneembaarheid worden onderzocht – wat bij nieuwe contracten gemakkelijker is dan bij oude –, evenals het opbouwen van rechten, de behandeling van uitgetreden werknemers en slapende rechten. Wat is de berekeningsgrondslag, hoe gaan we om met de hoogte en lengte van de premiebetalingen, de verwachte duur van uitbetaling? Het gaat om een evenwicht tussen de economische zekerheid van bedrijven en de sociale zekerheid van werknemers, het gaat om een evenwicht tussen degenen die bij een bedrijf blijven werken en degenen die omwille van baanzekerheid of carrière hun baan opzeggen.</p>
      <p sl="de">Met het besluit van vandaag zijn we er nog niet. Het is echter een standpuntbepaling van het Parlement als basis voor verdere onderhandelingen. We willen een oplossing, maar dan wel een oplossing die tegemoet komt aan zowel het standpunt van ondernemers als de sociale zekerheid en een compromis tussen beide standpunten vormt. Daarom vraag ik u de motie van de Commissie werkgelegenheid en sociale zaken te steunen.</p>
    </intervention>
    <intervention id="3-013" speaker_id="2286" name="Harald Ettl" is_mep="True" mode="spoken">
      <p sl="de">namens de PSE-Fractie . – Mevrouw de Voorzitter, mijn bijzondere dank aan mevrouw Oomen-Ruijten voor haar uitstekende werk. De vertegenwoordiger van het Duitse voorzitterschap had het vandaag over maximale eisen: mijns inziens is dat schromelijk overdreven en nergens op gebaseerd.</p>
      <p sl="de">Het voorstel voor de richtlijn moet als onderdeel van de Lissabonagenda worden gezien. Hiermee wordt voldaan aan de eisen van werknemers dat bij het wegnemen van belemmeringen in het vrij verkeer van werknemers ook het verkrijgen en behouden van verworven rechten op aanvullende pensioenen moet worden gegarandeerd. De lidstaten hebben vijf jaar de tijd gekregen om een eerlijke behandeling van slapende rechten aan te passen en vorm te geven.</p>
      <p sl="de">Dit punt in artikel 5 is tevens kernelement van het voorstel voor de richtlijn. Als de motie van de heer Mann dienaangaande wordt aangenomen, haal je de essentiële inhoud uit het voorstel, en voor werknemers wordt het daarmee waardeloos. Wij nemen economische wetten aan, geven hoog op van goede sociale randvoorwaarden, maar handelen vervolgens tegengesteld. Een dergelijke handelwijze, door de wijzigingsvoorstellen van de heer Mann op de spits gedreven, is voor de Sociaal-democratische Fractie in het Europees Parlement onacceptabel, omdat deze punten gericht zijn op de kernelementen en kernvragen van het voorstel voor de richtlijn.</p>
      <p sl="de">Ik vraag u daarom het voorstel van de rapporteur voor een vooruitstrevende oplossing te steunen.</p>
    </intervention>
    <intervention id="3-014" speaker_id="4470" name="Luigi Cocilovo" is_mep="True" mode="spoken">
      <p sl="it">namens de ALDE-Fractie. - Mevrouw de Voorzitter, dames en heren, ook mij is het een genoegen de rapporteur te kunnen bedanken, alsook de vele collega’s die zich hebben ingezet als schaduwrapporteurs, voor hun inspanningen en voor alles wat zij in deze uiterst complexe materie tot stand hebben gebracht.</p>
      <p sl="it">Wat ik duidelijk wil stellen, is dat iedereen heel goed in de gaten heeft hoe complex dit dossier is. Het ontgaat niemand dat er een onderscheid wordt gemaakt tussen verschillende soorten regelingen: regelingen die op basis van een omslagstelsel functioneren, regelingen die op kapitalisatie gebaseerd zijn, regelingen voor vaste premies en een gegarandeerd pensioen, regelingen die in feite neerkomen op bedrijfspensioenfondsen en fondsen die bestaan uit boekreserves die ondernemingen hebben opgebouwd om een pensioen te kunnen uitbetalen. Het valt dus niet mee om oplossingen te bedenken waarin rekening wordt gehouden met een dergelijke verscheidenheid. Maar het is ook waar dat wij in deze materie allemaal wat consequenter hadden kunnen zijn.</p>
      <p sl="it">Ik doel hierbij vooral op de Raad, die naar mijn gevoel een soort moeras aan het worden is, dat alle pogingen van het Parlement om op maatschappelijk gebied evenwichtige en consequente vorderingen te boeken, langzaam maar zeker verzwelgt en tegenhoudt. Dit geldt bijvoorbeeld voor de richtlijn over de arbeidstijd en de richtlijnen die het Parlement heeft aangenomen inzake de reglementering van uitzendbureaus. Weliswaar hebben wij binnen de perken van het mogelijke enige vooruitgang geboekt, maar ook dit keer hebben wij het hoofd moeten buigen voor de onvermijdelijke logica van compromissen, waarbij soms zelfs met het slagersmes te werk is gegaan. Ook hebben wij geen enkele stap vooruit gezet in de richting van de meeneembaarheid van rechten. Dat is dus alweer uitgesteld.</p>
      <p sl="it">In dit verband hopen wij dat er nu niet meteen korte metten worden gemaakt met die timide maar positieve stappen om te komen tot bepaalde minimumdrempels. Daaronder vallen bijvoorbeeld voorwaarden voor het opbouwen van pensioenrechten voor werknemers in de tweede pijler; voorwaarden voor terugstorting van premies die vertrekkende werknemers hebben betaald alvorens de voorwaarden te hebben opgebouwd voor het verwerven van pensioenrechten; en ook bijvoorbeeld voorwaarden inzake de behandeling van vertrekkende werknemers die hun bijdragen in het fonds achterlaten. In feite is er in dat geval sprake van uitstel van pensioenuitkering, maar er zijn reeds verworven rechten met betrekking tot de actuariële contante waarde. Op die punten zijn de in het verslag aangeduide minimumdrempels in sommige gevallen nog aan kritiek onderhevig of staan ze op de helling.</p>
      <p sl="it">In de toekomst zal er heel wat anders op tafel moeten komen om dit soort problemen het hoofd te bieden. Onder meer moeten er garanties komen dat de in mobiliteit verkerende werknemers in ieder geval niet gediscrimineerd of benadeeld worden. Ik geloof dat iedere oplossing die onder de minimumdrempels ligt, zo slecht is dat het Parlement dan maar beter regelrecht een traumatische oplossing kan kiezen door tegen het voorstel te stemmen. Hopelijk blijft het compromis dat binnen die drempels is bereikt, in onze overleg met de Raad overeind.</p>
    </intervention>
    <intervention id="3-015" speaker_id="4531" name="Jean Lambert" is_mep="True" mode="spoken">
      <p sl="en">namens de Verts/ALE-Fractie . – Mevrouw de Voorzitter, ook ik wil de rapporteur bedanken voor haar werk. Het is, zoals we al gehoord hebben, niet eenvoudig geweest zover te komen dat we tot deze stemming kunnen overgaan, omdat we ons gedwongen zagen te reageren op de wisselende en soms onverzettelijke standpunten van de Raad.</p>
      <p sl="en">Mijn fractie zal een aantal van de commissieamendementen steunen, in het bijzonder de amendementen die tot doel hebben “werknemers” te veranderen in “werknemers of werkneemsters”, wat beslist zal helpen bepaalde specifieke gevallen onder de werkingssfeer van de richtlijn te brengen. Wij verwachten dat deze richtlijn van toepassing zal zijn – en dit op een niet-discriminerende wijze – op iedereen die via zijn of haar werk heeft bijgedragen aan deze regelingen van de tweede pijler. We zullen daarom onze steun niet geven aan amendement 34 of de amendementen van één andere fractie.</p>
      <p sl="en">Er is gezegd dat mobiliteit steeds belangrijker wordt gevonden. Sterker nog, het is een onontkoombaar feit. Flexizekerheid is een modewoord in onze discussies en mobiele werknemers hebben een raamwerk van beschermende maatregelen nodig, en de pensioenvoorziening vormt daar een onderdeel van. Ze moeten hun pensioenrisico’s kunnen spreiden, maar aan individuele pensioenen kleven specifieke problemen, zoals gebleken is uit ons debat over Equitable Life afgelopen week. Dit zou een waarschuwing moeten zijn voor alle lidstaten die geneigd zijn uitsluitend te steunen op overheids- en particuliere pensioenen, zonder een pijler van beroepspensioenen. Zoals we weten bevat dit voorstel geen eis tot het invoeren van dergelijke beroepspensioenregelingen, dus die lidstaten moeten geen belemmeringen opwerpen voor de andere.</p>
      <p sl="en">Mensen moeten kunnen profiteren van de opstapeling van hun pensioenbijdragen. Hun premies moeten niet in allerlei verschillende regelingen achterblijven, als uitdrogende stukjes salami. Vandaar dat wij met amendement 48 pleiten voor het herintroduceren van de meeneembaarheid van pensioenrechten, wat de kern vormt van dit voorstel. We weten dat er geen meerderheid voor dit amendement is, maar we willen het signaal afgeven aan de Raad dat hij dit vraagstuk nu echt moet aanpakken, omdat dat steeds noodzakelijker wordt. De manier waarop de Raad dit onderwerp momenteel benadert komt op velen van ons over als een vertragingstactiek en soms als een verraad van zijn eigen oproepen tot grotere mobiliteit.</p>
      <p sl="en">We hebben regels nodig om de slapende rechten van deelnemers aan pensioenregelingen te beschermen. Amendement 38, dat in onze ogen fnuikend is en niet in het belang van de burgers, kunnen we dan ook niet steunen. Wij zullen ons wat dit betreft achter het commissiestandpunt scharen. We hebben echter moeite met de leeftijdgerelateerde bepalingen in artikel 4 en de lange wachttijden die in de amendementen van de commissie worden genoemd. Wij vinden die discriminerend en ondanks wat de Commissie ons gezegd heeft denken wij dat een grotere mobiliteit van personen die ouder zijn dan 25 een voortzetting is van de huidige situatie. In amendement 47 wordt daarom uitgegaan van de leeftijd waarop het in lidstaten wettelijk is toegestaan voltijds te werken, wat in ten minste één geval 15 jaar is. Wij kunnen niet achter voorstellen staan die verder gaan dan dat van de Commissie.</p>
      <p sl="en">Verder willen we een spoedige tenuitvoerlegging zien, vandaar amendement 49. De Raad moet echter zijn verantwoordelijkheid nemen en een voorstel op tafel leggen waarin hij zijn retoriek in concrete maatregelen omzet en de situatie verbetert van die mensen die binnen de Europese Unie van baan veranderen.</p>
    </intervention>
    <intervention id="3-016" speaker_id="23704" name="Jiří Maštálka" is_mep="True" mode="spoken">
      <p sl="cs">namens de GUE/NGL-Fractie. - Dames en heren, ik wil om te beginnen de rapporteur gelukwensen met dit belangrijke stuk werk. Eigenlijk heeft zij heel het oorspronkelijke voorstel van de Commissie herschreven.</p>
      <p sl="cs">Volgens mij is zij er echter helaas niet in geslaagd om enkele belangrijke meningsverschillen op te lossen en een compromistekst op te stellen die voor iedereen aanvaardbaar was. Dat blijkt wel uit de negatieve benadering die sommige lidstaten er nog steeds op na houden. Het is mijns inziens ook jammer dat ondanks de langdurige onderhandelingen over het ontwerp, de Raad niet bij machte is gebleken om een gemeenschappelijk standpunt vast te stellen.</p>
      <p sl="cs">Mij dunkt dat het oorspronkelijke voorstel van de Commissie veel beter was toegesneden op de betrokken bevolkingsgroepen dan het voorstel van de rapporteur, omdat het Commissievoorstel de houder van een pensioen meer rechten biedt. Het is moeilijk te begrijpen waarom de Fractie van de Europese Volkspartij (Christen-democraten) en Europese Democraten steun blijft geven aan het voorstel van de rapporteur, nu het belangrijkste gedeelte daaruit is weggelaten, namelijk de overdraagbaarheid van pensioenrechten van de ene lidstaat naar de andere. Onze fractie juicht de schrapping van artikel 6 inzake de overdraagbaarheid van rechten toe, niet alleen vanwege belastingzaken, vanwege de afwezigheid van een Gemeenschapsbreed berekeningssysteem en van minimumnormen inzake het indexatiebeleid, maar vooral omdat de overdracht van pensioenrechten zou leiden tot hogere kosten voor de individuele pensioenrechtenhouders.</p>
      <p sl="cs">Onze fractie is vooral tegen hetgeen door de Commissie werkgelegenheid en sociale zaken is goedgekeurd, omdat daarmee het oorspronkelijk voorstel van de Commissie aanzienlijk wordt ondermijnd. Zo wordt de minimumleeftijd voor de uitvoering van deze rechten opgetrokken van 21 naar 25 jaar, wordt de groep mensen die voor deze rechten in aanmerking komt, verkleind, worden zelfstandigen uit het ontwerp geschrapt, en wordt de tijd gedurende de welke iemand lid moet zijn geweest van een stelsel om rechten te kunnen opeisen, tot vijf jaar verlengd.</p>
      <p sl="cs">Samen met andere leden van mijn fractie - de Confederale Fractie Unitair Europees Links/Noords Groen Links - heb ik een aantal amendementen ingediend waarmee ten minste enkele verbeteringen worden aangebracht in deze zeer belangrijke vraagstukken. Onze stem ten aanzien van heel het voorstel zal afhangen van de vraag of onze amendementen al dan niet worden aangenomen.</p>
    </intervention>
    <intervention id="3-017" speaker_id="28493" name="Derek Roland Clark" is_mep="True" mode="spoken">
      <p sl="en">namens de IND/DEM-Fractie . – Mevrouw de Voorzitter, toen vier pensioendeskundigen vorig jaar mei een vergadering van de Commissie werkgelegenheid en sociale zaken bijwoonden, waren ze niet blij met deze richtlijn. Volgens hen werd er te weinig rekening gehouden met het subsidiariteitsbeginsel en was het een geval van “te veel, te snel”.</p>
      <p sl="en">De Commissie werkgelegenheid zelf is sterk verdeeld over de richtlijn. Nooit eerder heb ik collega’s zo als kemphanen tegenover elkaar zien staan. Dat dat nu wel het geval was, komt doordat deze materie uitermate complex is, als gevolg van de verschillende standpunten over pensioenregelingen die de lidstaten innemen. Er zijn verschillende systemen, vandaar dat de zaak zo gecompliceerd is.</p>
      <p sl="en">Ik ben er helemaal voor dat mensen mobiel zijn en hun pensioenrechten meenemen en gaandeweg uitbouwen, maar laten de pensioenfondsen het hoe en wat uitzoeken. Daar zijn ze voor. Zij beschikken over de expertise – laten zij zich maar het hoofd breken over deze kwestie. We hebben nu tenslotte zelfs een dienstenrichtlijn, die geacht wordt een positieve bijdrage te leveren op dit gebied.</p>
      <p sl="en">Ik vraag mijn collega’s dan ook mijn eigen amendement, waarin ik verwerping van het voorstel bepleit, te steunen. U zult zich in goed gezelschap bevinden: het is al verworpen in de Raad, dus dit dossier is voorbestemd om ergens onderin een la terecht te komen.</p>
    </intervention>
    <intervention id="3-018" speaker_id="28457" name="Luca Romagnoli" is_mep="True" mode="spoken">
      <p sl="it">namens de ITS-Fractie. - Mevrouw de Voorzitter, dames en heren, het recht op vrij verkeer tussen de lidstaten van de Unie op het gebied van aanvullend pensioen, mag niet tegengehouden worden. Aan de meeneembaarheid van verworven rechten mag niet getornd worden, noch door de pensioenstelsels van de lidstaten, noch door middel van verwervingsvoorwaarden.</p>
      <p sl="it">De Europese bevolking leeft gemiddeld langer en aanvullende pensioenen zullen een steeds belangrijkere rol spelen in de gehele Unie - zoals mevrouw Oomen-Ruijten terecht heeft opgemerkt - vooral als wij de levensstandaard van ouderen willen garanderen in het kader van het Europees sociaal model. Dit model is weliswaar voor verbetering vatbaar, maar er is geen enkel ander continent dat een dergelijk systeem kent.</p>
      <p sl="it">Het is dus absoluut noodzakelijk om de mechanismen van verwerving van aanvullende pensioenen en hun meeneembaarheid nog verder aan te scherpen, zonder minder dan wat als “net voldoende” wordt bestempeld, te gedogen. Met name lijkt het zinvol om het toepassingsbereik uit te breiden tot alle aanvullende collectieve regelingen. Persoonlijk had ik graag gezien dat in dit verslag de toepasbaarheid van beginselen werd ingelast die ook gelden voor invaliditeitssuitkeringen en uitkeringen aan nabestaanden.</p>
      <p sl="it">Wat betreft de periode van verplichte premiebetaling: ik ga akkoord met een minimumperiode van vijf jaar om recht te krijgen op verwerving, en ook met de andere voorwaarden die te vinden zijn in de amendementen die dat recht regelen. De voorwaarden voor behandeling van de aanvullende pensioenrechten die vertrekkende werknemers hebben opgebouwd, lijken mij behoorlijk evenwichtig, maar ik vind dat er verbetering moet komen in de overdraagbaarheid van de rechten.</p>
      <p sl="it">Afrondend, wij leven in een tijd waarin de lidstaten proberen een naar mijn gevoel buitensporige flexibiliteit en werknemersmobiliteit te combineren met stimulansen voor de toegankelijkheid van de sociale voorzieningen.</p>
      <p sl="it">In een dergelijke situatie moet erop worden gehamerd dat de jongeren zich zorgen maken over hun toekomstige pensioenstelsels en dat zij zich afvragen of zij op hun oude dag wel kunnen rekenen op een fatsoenlijke levensstandaard. Het is zaak dat de instellingen zich serieus over dat probleem buigen, temeer daar is aangetoond dat pensioenstelsels met vaste premies minder garanties bieden dan pensioenen die zijn afgestemd op de kosten van levensonderhoud. Zoals ook de rapporteur en vele collega’s zeggen, zou de arbeidsmobiliteit beter beloond moeten worden, ook en vooral in termen van aanvullende pensioengaranties.</p>
    </intervention>
    <intervention id="3-019" speaker_id="28512" name="Jim Allister" is_mep="True" mode="spoken">
      <p sl="en">Mevrouw de Voorzitter, in een tijd waarin slechts weinig banen voor het leven zijn, waarin overheidspensioenen door de bank genomen ontoereikend zijn, waarin geen grenzen worden gesteld aan de mobiliteit van werknemers en waarin Europa een bijzonder vergrijzende bevolking heeft, worden tekortkomingen in pensioenregelingen steeds zwaarwegender voor veel van onze kiezers. Het is dus zaak dat wat er gedaan kan worden om toereikende en flexibele pensioenregelingen te waarborgen, ook gedaan wordt .</p>
      <p sl="en">Voor veel mensen zijn aanvullende pensioenregelingen een essentieel onderdeel van hun financiële planning en de reglementering ervan moet dus niet verstikkend of beperkend zijn. Evenmin moet ze de overheid de kans geven stiekem belastingen binnen te halen, iets waaraan we in het Verenigd Koninkrijk gewend zijn.</p>
      <p sl="en">Wat ik in de allereerste plaats bepleit is echter dat we bij het bevorderen van de mobiliteit van pensioenen niet alleen maar weer een nieuwe laag EU-regelgeving opleggen. We moeten niet vergeten dat het hier om vrijwillige regelingen gaat. De lidstaten moeten de controle blijven houden over wat er gebeurt in hun eigen landen, waar er verschillende stelsels en verschillende praktijken zijn.</p>
    </intervention>
    <intervention id="3-020" speaker_id="1922" name="Thomas Mann" is_mep="True" mode="spoken">
      <p sl="de">Mevrouw de Voorzitter, in de interne markt moet de mobiliteit van werknemers worden bevorderd, en niet worden tegengewerkt. Hetzelfde geldt voor rechten uit bedrijfspensioenen bij een verandering van baan. De systemen verschillen echter van opzet. In Frankrijk en Spanje gelden ze met name voor managers. In lidstaten als Oostenrijk, Luxemburg en Duitsland is deelname vrijwillig. Bedrijfspensioenen hebben als doel gekwalificeerde medewerkers op lange termijn aan een bedrijf te binden. Bedrijfstrouw wordt dus beloond. De waarde bedraagt alleen al in Duitsland 250 miljard euro.</p>
      <p sl="de">Wat de lidstaten op eigen kracht hebben bereikt, mag echter niet door gedwongen Europese harmonisatie worden vernietigd. Te hoge minimumstandaarden en te hoge kosten verhinderen dat bedrijfspensioensystemen ontstaan of blijven bestaan. Het EU-gemiddelde ligt op 10 procent. Met mijn amendementen – die op steun van de Fractie van de Europese Volkspartij (Christen-democraten) en Europese Democraten kunnen rekenen - wil ik dit percentage opschroeven.</p>
      <p sl="de">Ten eerste ben ik voor een verlaging van de minimumleeftijd naar 25 jaar. De Commissie pleit voor 21 jaar. Het onderhavige verslag rept zelfs met geen woord over leeftijd. Dat kan gewoon niet! Jongere werknemers wisselen vaak van baan, wat leidt tot extreem kleine pensioenbedragen en enorme administratieve kosten.</p>
      <p sl="de">Ten tweede: de periode van vijf jaar voor het onvervreemdbaar recht op pensioen ondersteunt – in tegenstelling tot de mening van de heer Ettl – de positie van het Duitse voorzitterschap van de Raad, dat hard heeft gewerkt om overeenstemming te bewerkstelligen. De eis van twee jaar van de Commissie zal bijkomende kosten van 20 procent veroorzaken. De Commissie is daarvan op de hoogte. De Commissie sociale zaken en werkgelegenheid wil in het geheel geen termijn stellen. Wie draait op voor de kosten?</p>
      <p sl="de">Ten derde ben ik samen met tachtig collega’s voor het schrappen van de indexering. Als werknemers die van baan zijn gewisseld net zo worden behandeld als werknemers die bij een bedrijf werken, ontstaan extra kosten van 30 procent. De Nederlandse minister van Sociale Zaken vreest een financieel debacle voor zijn land, waarin 90 procent van alle werknemers een bedrijfspensioen krijgt.</p>
      <p sl="de">Bedrijfspensioenen hebben alleen toekomst op basis van hun haalbaarheid en betaalbaarheid. Mochten de moties van mijn fractie niet worden aangenomen, dan raad ik u aan het gehele verslag af te wijzen.</p>
    </intervention>
    <intervention id="3-021" speaker_id="2107" name="Jan Andersson" is_mep="True" mode="spoken">
      <p sl="sv">Mevrouw de Voorzitter, om te beginnen wil ik de rapporteur, mevrouw Oomen-Ruijten, bedanken voor haar goede en evenwichtige verslag.</p>
      <p sl="sv">De aanvullende pensioenen zijn in veel lidstaten belangrijk en ze worden in de toekomst steeds belangrijker. Ik vind dat in het verslag een goed evenwicht is bereikt tussen enerzijds geografisch vrij verkeer tussen de lidstaten en anderzijds de inachtneming van verschillende systemen.</p>
      <p sl="sv">Sommigen beweren dat deze richtlijn niet nodig is. Jawel, die is wel nodig. Veel van onze systemen in Europa zijn geschapen vanuit een arbeidsmarkt die er vroeger heel anders uitzag. Vandaag hebben we een beweeglijke arbeidsmarkt in de lidstaten, tussen verschillende ondernemingen en over de nationale grenzen heen, en daarom moeten ook de pensioenstelsels worden gewijzigd.</p>
      <p sl="sv">Ik ben altijd tegen het meeneemrecht geweest, om diverse redenen, en ik vind het een goede zaak dat dat is verwijderd. We hebben uiteenlopende belastingstelsels, de levensverwachting varieert van land tot land, en bovendien zou een meeneemrecht onder andere de fondsen kunnen uithollen voor degenen die blijven. Het is belangrijker om te doen wat wij hebben voorgesteld, namelijk om ons te concentreren op de slapende rechten, zodat degenen die een fonds verlaten niet worden gediscrimineerd, maar hun rechten voluit gerespecteerd zien.</p>
      <p sl="sv">Ik vind dat de kwalificatietijd en de minimumleeftijd zo laag mogelijk moeten zijn, want die belemmeren de vrijheid van verkeer. Op dit punt hebben we een evenwicht in het Parlement bereikt, waarbij rekening wordt gehouden met het feit dat we op termijn zowel kwalificatietijden als minimumleeftijden moeten afschaffen.</p>
      <p sl="sv">Er zijn goede voorwaarden om een overeenkomst te bereiken als het Parlement voor het verslag van mevrouw Oomen-Ruijten en de Commissie werkgelegenheid en sociale zaken stemt. We hebben geprobeerd een dialoog te voeren met de Raad, en onze meningen liggen niet ver uiteen. Ik hoop dat we dit standpunt goedkeuren. Ik geloof dat dit ook een stimulans voor de Raad zal zijn, zodat we het in tweede lezing eens zullen worden.</p>
    </intervention>
    <intervention id="3-022" speaker_id="28273" name="Ona Juknevičienė" is_mep="True" mode="spoken">
      <p sl="lt">Mevrouw de Voorzitter, geachte collega’s, vandaag debatteren we over een zeer belangrijke richtlijn die de vrijheid van werknemers om passende arbeid te kiezen moet versterken. Deze richtlijn moet een nieuwe stimulans vormen voor de versterking van de concurrentie op de communautaire arbeidsmarkt. Ik feliciteer mevrouw Oomen-Ruijten, die dit document heeft opgesteld, en ik hoop dat een meerderheid van het Parlement haar verslag bij de stemming zal steunen.</p>
      <p sl="lt">Geachte afgevaardigde, ik feliciteer u met uw inzet om de mobiliteit van werknemers te vergroten en alle obstakels weg te nemen die dat belemmeren. Deze richtlijn is een stap in de richting van een opleving van de arbeidsmarkt, de bevordering van investeringen en concurrentie en de versterking van sociale garanties voor werknemers.</p>
      <p sl="lt">De leden van de Gemeenschap hebben het recht om te besluiten of ze aanvullende pensioenregelingen willen invoeren of niet. Op dit moment hebben zeven van de tien lidstaten die in 2004 zijn toegetreden die niet. Dat geldt ook voor Litouwen. In sommige landen zijn aanvullende pensioenregelingen niet wijdverbreid en is maar een klein deel van de werknemers bij zulke regelingen aangesloten. Ik hoop dat die landen, die geen pensioenregeling met werkgeversbijdragen kennen, de voordelen daarvan zullen gaan inzien en gebruik zullen maken van de ervaring van hun buurlanden om ook zulke regelingen in het leven te roepen voor hun burgers.</p>
      <p sl="lt">Om te helpen bij het verwezenlijken van de doelstelling van de voorgestelde richtlijn is het zeer belangrijk dat het instellen van aanvullende pensioenregelingen met werkgeversbijdragen wordt aangemoedigd en dat de opgespaarde bedragen niet alleen binnen iedere lidstaat, maar binnen de hele Gemeenschap kunnen worden meegenomen. Ook is het zeer belangrijk dat werkgevers het recht krijgen om pensioenregelingen en manieren van meeneembaarheid te kiezen die kosteneffectief zijn en geen financieel nadeel met zich meebrengen.</p>
      <p sl="lt">Ik steun de mening van de rapporteur dat deze richtlijn zo breed mogelijk moet worden toegepast en dat er geen uitzonderingen moeten worden toegestaan op de vereiste dat de rechten meeneembaar zijn. Een flexibele en effectieve meeneembaarheid van pensioenen is een extra sociale garantie voor werknemers en een prikkel om hun kennis en capaciteiten op een goede manier te gebruiken. Hiermee wordt dan weer een obstakel voor de mobiliteit weggenomen en wordt het potentieel van de hele arbeidsmarkt van de Europese Unie vrijgemaakt, waarmee de concurrentie weer wordt gestimuleerd.</p>
    </intervention>
    <intervention id="3-023" speaker_id="1933" name="Elisabeth Schroedter" is_mep="True" mode="spoken">
      <p sl="de">Mevrouw de Voorzitter, geachte commissaris, geachte fungerend voorzitter van de Raad, dames en heren, jammer genoeg wordt dit thema met name in het land dat ik het beste ken nog steeds behandeld vanuit de hopeloos verouderde visie dat bedrijfspensioenen een bonus voor jarenlange bedrijfstrouw zouden zijn. Dat is toch al lang passé! Bedrijfspensioenen vormen de tweede pijler in de oudedagsvoorziening, en worden veelal vastgelegd in een cao in combinatie met inlevering van loon; zo vormen zij een essentieel onderdeel van levensloop en loopbaan van de werknemers van tegenwoordig. Deze loopbaan wordt gekenmerkt door mobiliteit, onderbrekingen en uiteenlopende dienstverbanden. In de lagere inkomensgroepen kan men tegenwoordig bijna niet meer rondkomen van een algemeen ouderdomspensioen.</p>
      <p sl="de">Voor deze werkelijkheid is het voorstel van de Commissie voor overdraagbaarheid van bedrijfspensioenen consequent, logisch en ambitieus. Het mag niet zo zijn dat men de overdraagbaarheid alsook de slapende rechten uit een richtlijn voor bedrijfspensioenen wil schrappen, terwijl mobiliteit tegenwoordig wenselijk is en zelfs niet meer weg te denken is uit het beroepsleven. Met dergelijke plannen belet je de jongere generatie een eigen oudedagsvoorziening op te bouwen, en belast je in de toekomst de schatkist omdat mensen na een lang maar bewogen arbeidsleven in de armoede worden gedreven.</p>
      <p sl="de">Het is buitengewoon jammer dat de lidstaten nauwelijks bereid zijn geweest de moedige stap van de Commissie te volgen. Het Duitse voorzitterschap heeft er met zijn onaanvaardbare ontwerp toe bijgedragen dat het in de Raad gestrand is; het mag zich niet achter Nederland verschuilen.</p>
      <p sl="de">We mogen dit belangrijke onderwerp voor de oudedagsvoorziening van de volgende generatie op de lange termijn niet laten liggen, ook al is voor de overdraagbaarheid op dit moment nog geen meerderheid te vinden. We moeten dit doel gezamenlijk – wellicht in kleine stappen – bereiken.</p>
    </intervention>
    <intervention id="3-024" speaker_id="28111" name="Mary Lou McDonald" is_mep="True" mode="spoken">
      <p sl="en">Mevrouw de Voorzitter, ook ik feliciteer mevrouw Oomen-Ruijten met haar werk. Ik ben het met haar eens dat wat dit Parlement wil, en waar de burgers van Europa behoefte aan hebben, natuurlijk is dat er resultaat geboekt wordt ten aanzien van dit onderwerp, want het lijdt geen enkele twijfel dat werknemers om allerlei redenen mobieler zijn, en dat is iets wat moet worden aangemoedigd en gesteund.</p>
      <p sl="en">Ik moet zeggen dat ik het oorspronkelijke voorstel van de Commissie veruit prefereer boven het verslag dat voor ons ligt. Ik vind het onbegrijpelijk dat voorgesteld wordt de minimumleeftijd te verhogen van 21 naar 25 jaar. Toegegeven, werknemers stellen het heel vaak uit tot ze nog veel ouder zijn voordat ze zelfs maar aan hun pensioenrechten gaan denken, maar naar mijn mening moeten we als vuistregel aanhouden dat we mensen moeten stimuleren zo vroeg mogelijk die voorzieningen te treffen en over deze dingen na te denken, en onze fractie zal dan ook amendementen steunen die tot doel hebben die leeftijdsgerelateerde bepalingen te wijzigen.</p>
      <p sl="en">Verder kan ik er niet bij waarom zelfstandige ondernemers niet ook onder deze bepalingen vallen. Ik vind dat zeer verontrustend en ook wat dit betreft zal die bezorgdheid het stemgedrag van onze fractie bepalen.</p>
    </intervention>
    <intervention id="3-025" speaker_id="28119" name="Kathy Sinnott" is_mep="True" mode="spoken">
      <p sl="en">Mevrouw de Voorzitter, door de onthullingen die gedaan zijn in het kader van het onderzoek naar Equitable Life zijn veel mensen gaan twijfelen aan de zekerheid van hun pensioenen. Wanneer mensen zich tijdens hun werkzame leven offers getroosten om geld opzij te leggen voor hun pensionering, dan doen ze dat om één enkele reden: hun eigen zekerheid en die van hun gezin. Nu het demografische toekomstbeeld een vergrijzend Europa laat zien, hebben mensen het gevoel dat ze hun toekomst niet kunnen toevertrouwen aan overheidspensioenen. Overheden zijn nu eenmaal pragmatisch en zullen doen wat ze moeten doen wanneer meer dan een derde van hun bevolking ouder is dan 65 jaar. De werknemers van tegenwoordig beschouwen overheidspensioenen als een basis waarop zij met behulp van aanvullende regelingen hun inkomen bouwen voor de 20, 30 of zelfs 40 jaren van leven die ze na hun pensionering misschien zullen hebben.</p>
      <p sl="en">Ik geef toe dat het niet eenvoudig is een evenwicht te vinden tussen enerzijds het beschermen van bestaande situaties op pensioengebied en anderzijds het creëren van een kader dat bestand is tegen de toenemende druk die op pensioenen komt te liggen naarmate Europa vergrijst en dat tevens garandeert dat gepensioneerden niet hun hele pensionering bezig zijn met het proberen hun geld terug te krijgen dat ze tijdens hun werkzame leven opzij hebben gezet.</p>
    </intervention>
    <intervention id="3-026" speaker_id="28402" name="José Albino Silva Peneda" is_mep="True" mode="spoken">
      <p sl="pt">Mevrouw de Voorzitter, mijnheer de commissaris, dames en heren, ik wil om te beginnen zeggen dat ik het verslag van mevrouw Oomen-Ruijten heel goed vindt. Ze legt ons een heel gedurfd, maar ook evenwichtig en weldoordacht voorstel voor dat beslist zal bijdragen tot het verder uitwerken van een elementair onderdeel van het Europees project – meer vrijheid van verkeer met een betere bescherming.</p>
      <p sl="pt">Dames en heren, de mondialisering en de vergrijzing van de bevolking zijn twee kwesties waarop Europa nog geen duidelijk en overtuigend antwoord heeft geformuleerd. Een sterker gemondialiseerde economie betekent dat je bereid moet zijn je aan te passen. En dat komt neer op meer mobiliteit. Werknemers kunnen pas echt mobiel zijn als je de verwerving, het behoud en de meeneembaarheid van pensioenrechten garandeert – dat is voor de ontwikkeling van de interne markt van cruciaal belang.</p>
      <p sl="pt">Daar komt bij dat de toenemende vergrijzing van de bevolking en de daarmee samenhangende stijging van de openbare uitgaven ons verplicht de financiële haalbaarheid van onze systemen voor sociale zekerheid te garanderen. En dat zal gemakkelijker zijn als er meer mogelijkheden bestaan voor financiële instrumenten om de staatspensioenen aan te vullen. Er bestaat zeker een tendens in die richting, als gevolg van de financiële druk die de demografische ontwikkeling op de overheden zal gaan uitoefenen.</p>
      <p sl="pt">De grootste uitdaging waarvoor de Europese Unie zich nu gesteld ziet bestaat erin de fundamentele waarden die de basis voor het Europese sociale model vormen te behouden en tegelijk concurrerend te blijven in een mondiale context. Dat is alleen mogelijk als we politieke actie ondernemen en in staat blijken een aantal aspecten van dit sociale model aan te passen. We zullen bovendien vastberaden moeten optreden om de interne markt verder te ontwikkelen, vooral als het gaat om de vrijheid van verkeer van – in dit geval – personen. Het voorstel dat we nu bespreken is een heel positief en bemoedigend signaal in die richting.</p>
    </intervention>
    <intervention id="3-028" speaker_id="1904" name="Karin Jöns" is_mep="True" mode="spoken">
      <p sl="de">Mevrouw de Voorzitter, mijnheer de commissaris, mijnheer de fungerend voorzitter van de Raad, dames en heren, allereerst mijn gelukwensen aan het adres van mevrouw Oomen-Ruijten voor haar uitstekende werk! We kunnen van werknemers toch niet steeds meer flexibiliteit op de arbeidsmarkt verlangen en tegelijkertijd van ze vragen meer te doen aan hun eigen oudedagsvoorziening, zonder dat we velen van hen überhaupt de kans geven bedrijfs- of aanvullende pensioenen op te bouwen. Circa 20 procent van de werknemers krijgt inmiddels alleen nog maar arbeidscontracten voor bepaalde tijd. 40 procent werkt tegenwoordig minder dan vijf jaar bij een bedrijf – de commissaris zei het al. Tegen deze achtergrond getuigt het gewoon van groot cynisme bedrijfspensioenen te omschrijven als premies waarmee werknemers aan een bedrijf worden gebonden, zoals bijvoorbeeld in mijn land gebeurt!</p>
      <p sl="de">We hebben dringend behoefte aan modernere regelingen. Wie aan lange opbouwperiodes wil vasthouden en de slapende rechten volledig uit het toepassingsgebied van de richtlijn wil weren, en deze schamele regeling bovendien pas in 2018 in werking wil laten treden, is nog niet in de realiteit beland. Dit wilde ik eigenlijk tegen mijn collega, de heer Mann, zeggen, maar hij heeft de plenaire vergadering inmiddels verlaten.</p>
      <p sl="de">Het is toch geen toeval dat Commissie en Parlement in dezelfde richting denken. We moeten de gevolgen van de toenemende vergrijzing van onze maatschappij onder ogen zien. In mijn land droegen in 1970 bijvoorbeeld nog acht werkenden de kosten van één pensioen; in 2030 zullen dat twee werkenden zijn. Daarom moeten we snel aan de noodrem trekken. Wij moeten de voorwaarden scheppen zodat elke werknemer ook echt de kans heeft voor zijn eigen oudedagsvoorziening te werken, zoals van hem gevraagd wordt. Natuurlijk moeten ook werkgevers hun steentje bijdragen. U kunt mij niet wijsmaken dat de regelingen zoals wij die hebben voorgesteld – en ze in het verslag-Oomen-Ruijten staan – voor vele duizenden bedrijven een faillissement betekenen!</p>
    </intervention>
    <intervention id="3-029" speaker_id="4440" name="Anne E. Jensen" is_mep="True" mode="spoken">
      <p sl="da">Mevrouw de Voorzitter, Mijnheer de commissaris, mijnheer de fungerend voorzitter van de Raad, ik vind ook dat het een goed voorstel is dat mevrouw Oomen-Ruijten vandaag naar voren heeft gebracht en ik dank haar daarvoor. Het voorstel stimuleert de aandacht voor de mobiliteit op de arbeidsmarkt en het doet niets af aan de aandacht voor bestaande solidaire regelingen, zoals bijvoorbeeld de Deense bedrijfspensioenen. Men kan sympathie hebben voor regels waarbij men vrij is om zijn pensioenregeling mee te nemen naar een andere werkgever, zoals de Commissie heeft voorgesteld, maar het is moeilijk om een model te vinden dat aansluit op de bestaande regelingen. Daarom vind ik de oplossing die we nu hebben goed, omdat de overdracht van pensioenen daarin niet is meegenomen.</p>
      <p sl="da">In Denemarken hebben we regels die het recht op kosteloze overdracht garanderen in de eerste twee jaar nadat men van baan is veranderd. Deze regels voorzien ook in een limiet voor de kosten die de pensioenfondsen in rekening kunnen brengen bij overdracht. Uiteraard staat de individuele EU-landen niets in de weg om op dezelfde wijze regels voor de overdracht van pensioenen te ontwikkelen. Het voorstel dat voor ons ligt verzekert de basisrechten van de individuele pensioenopbouwer met regels ten aanzien van de pensioenopbouw, de slapende rechten en de informatievoorziening. Dat is het minste dat we mogen verlangen. Bovendien is deze wetgeving bijzonder belangrijk voor diegenen die grensoverschrijdend van baan wisselen.</p>
    </intervention>
    <intervention id="3-030" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Mevrouw de Voorzitter, de onderhavige ontwerprichtlijn betekent onzekerheid, aanpassing aan gemakkelijk ontslag, herscholing en nieuwe banen met onzekere voorwaarden. Daarin wordt alleen gekeken naar de eenzijdige behoeften van de markt en niet naar volledig, vast en gereglementeerd werk met rechten. Desalniettemin komt de Europese Commissie opnieuw met dit voorstel op de proppen, en om dit erdoor te krijgen speelt zij een politiek spelletje ten koste van de burgers.</p>
      <p sl="el">Het voorstel beoogt de afbouw van wat als belemmeringen worden beschouwd voor zowel het vrij verkeer tussen de lidstaten als de mobiliteit binnen een bepaalde lidstaat, belemmeringen die het gevolg zijn van een reeks bepalingen in de systemen voor aanvullende pensioenverzekering. Deze hebben betrekking op de voorwaarden voor het verkrijgen van pensioenrechten, de voorwaarden voor het behoud van slapende pensioenrechten en de mogelijkheid voor het meenemen van grondrechten. Dit alles wordt naar beneden aangepast. Daarom kunnen wij helaas geen steun geven aan dit voorstel.</p>
    </intervention>
    <intervention id="3-031" speaker_id="1275" name="Jens-Peter Bonde" is_mep="True" mode="spoken">
      <p sl="da">Mevrouw de Voorzitter, in Denemarken hebben we meer dan 2 200 miljard kronen aan opgebouwde pensioenen en die zijn opgebouwd via belastingaftrek. Vervolgens komt het Europese Hof van Justitie met een arrest en verbiedt ons belasting te heffen op pensioenen die zijn opgebouwd in andere landen. We moeten nu volledige belastingaftrek toestaan zonder de garantie te hebben dat er later ook belasting wordt afgedragen. De Junibeweging zou graag vrije concurrentie zien om burgers de grootst mogelijke pensioenuitbetaling te geven voor hun inbreng, maar dan moet het wel eerlijke concurrentie zijn.</p>
      <p sl="da">Wij willen ook ons uit belastingen gefinancierde sociale model met gelijke sociale burgerrechten voor iedereen handhaven. Wij geven bijvoorbeeld ouderdomspensioen aan mensen ongeacht of ze hebben deelgenomen aan de arbeidsmarkt. Dit is een burgerrecht waar men aanspraak op kan maken door in het land te wonen. Als we iedereen die zich in ons land vestigt een ouderdomspensioen moeten geven, zal dat pensioen snel verlaagd worden. Als een Deens echtpaar een ouderdomspensioen en vervroegd pensioen kan meenemen naar een belastingparadijs zonder dat er belasting over wordt geheven, wordt dat zo duur voor de samenleving dat het niveau van de pensioenen en vervroegde pensioenen niet meer kan worden gehandhaafd.</p>
      <p sl="da">De Europese Unie moet meer rekening houden met het bijzondere Deense sociale model met hoge belastingen en bijbehorende hoge sociale uitkeringen. We hebben praktische regels nodig, zodat de burgers hun pensioen mee kunnen nemen als ze naar een ander land verhuizen, maar het is niet de bedoeling dat emigranten hun pensioenen betaald krijgen door alle andere belastingbetalers. De Junibeweging roept de Raad en de Commissie op om onze sociale rechten, die uit belastingen worden betaald, te respecteren.</p>
    </intervention>
    <intervention id="3-032" speaker_id="23819" name="Csaba Őry" is_mep="True" mode="spoken">
      <p sl="hu">Zoals u weet hebben we in 2006 het Europees Jaar van de mobiliteit van werknemers gevierd. Vertegenwoordigers van Europese instellingen, afgevaardigden van regeringen uit de lidstaten en organisaties die werkgevers en werknemers vertegenwoordigen, hebben op verscheidene beroepsevenementen hun standpunt uiteengezet over hoe belangrijk het is de mobiliteit binnen de Unie te bevorderen.</p>
      <p sl="hu">Op grond hiervan lijkt het erop dat zowel de EU-instellingen, de Europese Commissie, de Raad, het Parlement als de lidstaten zich in het algemeen alsook op principieel niveau definitief gecommitteerd hebben aan de toename van de mobiliteit. Dit geldt echter alleen zolang we deze belangrijke kwestie in haar algemeenheid behandelen. Zodra er over concrete maatregelen of richtlijnen moet worden besloten, verdwijnt het enthousiasme waarvan de besluitvormers bij de algemene behandeling van het onderwerp gewag maakten, als sneeuw voor de zon. Dan treden ineens de zorgen en de problemen op de voorgrond. Dit hebben we nu ook weer gemerkt bij het debat over de nieuwe richtlijn met het oog op de meeneembaarheid van aanvullende pensioenrechten.</p>
      <p sl="hu">Veel van mijn collega’s breken een lans voor onveranderlijkheid en volledige inactiviteit. Ze beroepen zich erop dat er in Duitsland een historisch model bestaat dat tot in het kleinste detail ongewijzigd moet blijven. Ik heb veel respect voor historische tradities, maar hier gaat het om het belang van alle Europese werknemers en de gehele Europese economie. Ik ben ervan overtuigd dat dit een groter goed is. Het Europese momentum mag niet gestuit worden door dergelijke individuele waarden waardoor, als daar rekening mee wordt gehouden, in een bepaalde lidstaat tientallen miljoenen werknemers lijden onder ernstige discriminatie ten opzichte van de andere werknemers in de Europese Unie.</p>
      <p sl="hu">Het stimuleren van de mobiliteit en de meeneembaarheid van aanvullende pensioenrechten zijn hoe dan ook kwesties die op Europees niveau moeten worden geregeld. Als we dat niet doen, blijven we steeds verder achter in de wereldwijde concurrentiestrijd, die we met onze uitdagers, de economieën van Zuidoost-Azië, India en Noord-Amerika, voeren. We moeten inzien dat er onstuitbare processen plaatsvinden en dat maatregelen die grenzen en arbeidskrachten overstijgen daarbij onontbeerlijk zijn. Zoals de Engelsen zeggen: it is a must . Ik vraag daarom uw steun hiervoor. En dan nog een laatste opmerking: pensioenen en investeringen betreffen de werknemers zelf, ook als de bedrijven voor hen betalen.</p>
    </intervention>
    <intervention id="3-033" speaker_id="4337" name="Alejandro Cercas" is_mep="True" mode="spoken">
      <p sl="es">Mevrouw de Voorzitter, ik zal doorgaan waar de heer Őry is geëindigd, want ik wil uiting geven aan dezelfde zorgen en dezelfde gevoelens van tevredenheid, en ook ik wil de commissie en de rapporteur, mevrouw Oomen-Ruijten, feliciteren met de moed die zij hebben getoond en met het feit dat zij dit mijnenveld hebben betreden met de vaste wil om vooruitgang te boeken en de bestaande belemmeringen weg te nemen.</p>
      <p sl="es">Het is absoluut noodzakelijk dat onze woorden en onze daden met elkaar overeenkomen. En ook is het absoluut noodzakelijk om de belemmeringen voor de mobiliteit en het vrije verkeer van werknemers weg te nemen. Dat zeggen wij, dat zegt Lissabon, dat heeft de Raad al duizenden keren gezegd, maar ondertussen zien we dat we geen stap verder komen. Ook is het absoluut noodzakelijk dat de rechten van werknemers die mobiel zijn en die binnen de Gemeenschap en binnen onze eigen landen van woonplaats veranderen, worden gerespecteerd en gewaarborgd.</p>
      <p sl="es">Daarom wil ik mijn bezorgdheid uitspreken over de problemen die er in de Raad zijn geweest en die vandaag ook kunnen ontstaan in het Parlement. Ik maak me in de eerste plaats zorgen omdat de Raad onze redelijke en minimale verwachtingen frustreert. Kleine stappen vooruit die worden gefrustreerd door nationale kwesties en nationaal egoïsme. Ik maak me zorgen omdat dit niet de eerste keer is, en ook niet de laatste keer zal zijn, dat de dames en heren van de Raad zich doof houden voor de eisen van de Europeanen. Ik maak me zorgen omdat gezegd wordt dat het werk van het Parlement als basis voor verder werk zal dienen, terwijl consensus in het Parlement blijkbaar niet eens tot beweging in de standpunten van de Raad leidt. En ik maak me zorgen omdat die problemen in de Raad naar het Parlement kunnen overwaaien en de stemming van vandaag heel moeilijk kan worden.</p>
      <p sl="es">Laten we hopen, mevrouw Oomen-Ruijten, dat de amendementen die zijn bedoeld om uw verslag te frustreren, niet zullen worden aangenomen, en dat uw verslag, waarin redelijke en minimale eisen worden gesteld, de steun van iedereen krijgt en als basis zal kunnen dienen om vooruitgang te boeken op dit gebied - die hard nodig is in Europa en die wordt geëist door de burgers, waar door onze regeringen onvoldoende naar wordt geluisterd.</p>
    </intervention>
    <intervention id="3-034" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Mevrouw de Voorzitter, het moet mogelijk zijn pensioenen van het ene land naar het andere mee te nemen. Voor een vrij verkeer van werknemers van het ene land naar het andere moeten mensen zonder problemen, zonder veel administratieve rompslomp en zonder aanvraagprocedure hun pensioenen kunnen krijgen.</p>
      <p sl="fi">Ik ben er dus voor om de problemen die aanvullende pensioenen met zich meebrengen voor het vrij verkeer van werknemers op te lossen. De overdracht van aanvullende pensioenen van het ene pensioenstelsel naar het andere is echter zeer bewerkelijk. Het vergroot de bureaucratie en verhoogt de kosten. Toekomstige communautaire regelgeving moet het niet mogelijk maken om aanvullende pensioenrechten mee te nemen. Er is bovendien een eenvoudiger oplossing: elk aanvullendpensioenstelsel moet de werknemer apart de pensioenen betalen die in het betrokken stelsel zijn opgebouwd. Dit is een eenvoudigere, effectievere en goedkopere oplossing voor de werknemer, de pensioengerechtigde en de pensioenstelsels.</p>
    </intervention>
    <intervention id="3-035" speaker_id="28586" name="Dimitrios Papadimoulis" is_mep="True" mode="spoken">
      <p sl="el">Mevrouw de Voorzitter, als wij mobiliteit van werknemers willen verzekeren, moeten wij zorgen voor mobiliteit van hun rechten. Het is onaanvaardbaar dat werknemers worden verplaatst en door hun mobiliteit pensioenrechten verliezen, dat zij na jarenlang hard werken in hun land hun langverwachte rechten in rook zien opgaan. Hier zijn wij geconfronteerd met enorme hinderpalen en problemen ten gevolge van neoliberale beleidsvormen.</p>
      <p sl="el">Ik wil mevrouw Oomen-Ruijten van harte bedanken voor haar belangrijke werk, maar tot mijn spijt kan mijn fractie niet instemmen met het definitieve verslag. Ten aanzien van het inhoudelijk belangrijkste vraagstuk dat met de nieuwe richtlijn wordt geregeld, dat wil zeggen de voorwaarden voor het verwerven van aanvullende pensioenrechten, zet het verslag een stap achteruit in vergelijking met het oorspronkelijk voorstel van de Commissie. Het vraagt immers om een vijfjarige wachttijd in plaats van een tweejarige, en om een minimumleeftijd van 25 jaar in plaats van 21. In artikel 4 van de richtlijn moet een gunstigere regeling worden opgenomen om jonge werknemers tegemoet te komen. Daarom vraag ik u om steun te geven aan de amendementen 50 en 51. Deze zijn voor ons namelijk erg belangrijk.</p>
    </intervention>
    <intervention id="3-036" speaker_id="1969" name="Johannes Blokland" is_mep="True" mode="spoken">
      <p sl="nl">Voorzitter, ik wil graag collega Ria Oomen-Ruijten feliciteren met haar verslag. Het meenemen van aanvullende pensioenrechten is geen vanzelfsprekende zaak. Als Nederland - toch een voorloper - in het pensioendebat al een veto overweegt bij nieuwe pensioenwetgeving, geeft dat zeker te denken.</p>
      <p sl="nl">Het is van groot belang dat er nieuwe stappen gezet worden om te zorgen voor een betere afstemming van de verschillende pensioensystemen. Naast afstemming is vooral de financiële houdbaarheid van verschillende systemen een punt van zorg. Het is duidelijk dat niet iedereen kan instemmen met dit verslag, want ten opzichte van het Commissievoorstel stelt de rapporteur voor om bij de overdracht geen uitzonderingen meer toe te laten.</p>
      <p sl="nl">Ik heb nog wel een vraag. Wanneer de vrijstellingsmogelijkheid van artikel 9, lid 3 wordt geschrapt, worden lidstaten dan gestimuleerd om over te gaan tot een op kapitalisatie gebaseerd pensioensysteem? Dat zou toch moeten gebeuren. In de Europese Unie waarin mensen de vrijheid hebben om in verschillende lidstaten te werken, hoort een passend systeem van sociale zekerheid. Het meenemen van zelf opgebouwde pensioenrechten is dan wel een minimum.</p>
    </intervention>
    <intervention id="3-037" speaker_id="28227" name="Anja Weisgerber" is_mep="True" mode="spoken">
      <p sl="de">Mevrouw de Voorzitter, waarde collega’s, we zijn het er allen over eens dat de mobiliteit van werknemers gestimuleerd dient te worden. Deze richtlijn heeft echter grote gevolgen voor alle bedrijfspensioensystemen in veel lidstaten, waaronder Luxemburg, Oostenrijk en Duitsland. Slechts 1,5 procent van de werknemers verruilt zijn baan voor een betrekking in een andere lidstaat. Deze richtlijn raakt echter ook die andere 98,5 procent van de werknemers die in hun eigen lidstaat blijven werken. Nog een opmerking aan het adres van mevrouw Jöns: we benadelen deze werknemers als bedrijfspensioenen, die vrijwillig zijn, niet meer door bedrijven worden aangeboden omdat ze niet langer betaalbaar zijn. Dan kunnen hele nationale systemen ineenstorten.</p>
      <p sl="de">Bedrijfspensioenen zijn zeer belangrijk met het oog op de toenemende vergrijzing van de maatschappij. Bedrijven zijn echter niet verplicht om bedrijfspensioenen aan te bieden. Als de richtlijn ook van toepassing zou zijn op oude toezeggingen – zoals tot nog toe is gepland – zouden bedrijven worden bestraft die in het verleden omvangrijke pensioentoezeggingen hebben gedaan. We lopen hier het gevaar dat bedrijven het vrijwillige bedrijfspensioen de rug toekeren.</p>
      <p sl="de">Voorts moet volgens het huidige voorstel van de Commissie werkgelegenheid en sociale zaken direct vanaf het 25e levensjaar een pensioenrecht worden opgebouwd zonder dat een opbouwperiode geldt. Dit zou een enorme stijging van de bureaucratie en de kosten tot gevolg hebben en daarmee onbetaalbaar zijn. De aanpassing van de pensioenrechten van vertrokken werknemers aan de waarde van de rechten van actieve werknemers - de indexering -, betekent een kostenstijging van 30 procent. Dit was voor de Nederlandse minister van Werkgelegenheid de belangrijkste reden om tegen de richtlijn te stemmen.</p>
      <p sl="de">We hebben betrouwbare, planbare en betaalbare regelingen nodig. We zijn voor mobiliteit, maar dan wel onder zodanige voorwaarden dat de bedrijfspensioenregelingen, die voor werknemers erg belangrijk zijn, niet in gevaar komen.</p>
      <p sl="de">Als de relevante amendementen niet worden aangenomen, zal ik daarom in het belang van de werknemers tegen het verslag stemmen.</p>
    </intervention>
    <intervention id="3-038" speaker_id="4483" name="Ieke van den Burg" is_mep="True" mode="spoken">
      <p sl="nl">Voorzitter, een paar kanttekeningen. Ten eerste de analyse van het Duitse voorzitterschap waarom het zo moeilijk was om dit dossier tot een goed einde te brengen. Daar ontbrak mijns inziens in dat er al vanaf de start, met name door uw eigen land, uitzonderingen bedongen waren en dat dat een proces in gang gezet heeft waardoor ook andere landen uitzonderingen gingen bedingen en wat er uiteindelijk toe leidde dat er niets meer overbleef in de richtlijn. Ik denk dat dat ook even in de analyse gezegd moet worden.</p>
      <p sl="nl">Tweede punt, de rol van werkgevers en sociale partners en pensioenfondsen zelf; ik ben er ook een groot voorstander van dat zij zélf het nodige ondernemen, maar zoals commissaris Špidla al gezegd heeft, ze hebben hun beurt voorbij laten gaan. Ik denk wel, dat als we deze richtlijn nu aannemen zonder dat element van waardeoverdracht, daar een stimulans van zal uitgaan, dat zij dat zelf ook weer zullen oppakken en ik zou dat signaal nog eens heel sterk willen laten horen. Ik was er ook tegen dat artikel 6, zoals dat geformuleerd was door de Commissie, een individueel recht op waardeoverdracht zou bieden, maar het moet wel geregeld worden, dus het veld moet wel aan de slag.</p>
      <p sl="nl">De slapersrechten: mijnheer Mann, het is absoluut niet zo dat Nederland dat onderdeel niet wilde, omdat het niet financierbaar zou zijn. Wij hebben dat in ons eigen land uitstekend geregeld: slapers delen ook mee in de opbrengsten die hun premieinleg oplevert. Het gaat ons erom dat Nederlanders die bijvoorbeeld in Duitsland of andere landen gewerkt hebben en mobiel geweest zijn, niets aan de rechten hebben die ze daar hebben opgebouwd. Dat is onfaire behandeling. Ik denk dat dat het belang is van artikel 5 over slapersrechten; ik ben er dan ook heel teleurgesteld over dat zowel het Duitse voorzitterschap als mijnheer Mann nu weer proberen die rechten alleen voor toekomstige slapersrechten te regelen. Het argument van terugwerkende kracht is echt onzin. Pensioenrechten worden ieder jaar vastgesteld, ook voor de actieve deelnemers. Voor slapende deelnemers kan dat op precies dezelfde wijze gebeuren. Dat heeft helemaal niks te maken met terugwerkende kracht, dat is gewoon het aanpassen van regelingen en dat is een fair deel dat zij daar zelf in moeten hebben.</p>
      <p sl="nl">Dus, volledige steun voor het verslag van mevrouw Oomen-Ruijten en ook wat ons betreft, hoop ik dat het niet, zoals de uitzendrichtlijn, blijft verzanden in het moeras dat mijnheer Cocilovo noemde, maar nu echt opgepakt wordt door de Raad.</p>
    </intervention>
    <intervention id="3-039" speaker_id="4413" name="Carlo Fatuzzo" is_mep="True" mode="spoken">
      <p sl="it">Mijnheer de Voorzitter, dames en heren, het geld dat de werknemers voor een aanvullend pensioen betalen, is geld van de werknemers. Ook het geld dat de werkgevers storten om hun werknemers als gepensioneerden een beter bestaan te bezorgen, is geld van de werknemers. Het zou dus absoluut geen probleem moeten zijn om goedkeuring te hechten aan een richtlijn inzake de meeneembaarheid van rechten die de werknemers al bezitten.</p>
      <p sl="it">Mijnheer Mann, u zegt dat deze richtlijn, zoals de Commissie die heel dapper heeft gepresenteerd, aanzienlijke kosten met zich meebrengt voor de verzekeraars, en dat zij daarom moet worden afgewezen. Ik daarentegen vind dat hoe hoger de kosten voor de pensioenfondsen zijn, hoe groter de voordelen voor de werknemers, en hoe groter het aantal werknemers dat zich bij de vrijwillige pensioenfondsen zal inschrijven.</p>
      <p sl="it">Ten slotte moet ik opnieuw tot mijn spijt constateren dat de Raad aan de rem trekt in de Europese Unie. Aangezien alle 27 lidstaten van de Europese Unie hun instemming moeten geven, hoeft er in de Raad maar één stem tegen te zijn om een voorstel te blokkeren. Ik vraag me dan ook af waarom wij erover blijven zeuren dat de mensen in Frankrijk en Nederland tegen de Grondwet hebben gestemd. Wij willen allemaal dolgraag dat Europa vooruitgang boekt, maar als het erom gaat concreet tegemoet te komen aan de verwachtingen van de burgers, laten wij het steevast afweten en kiezen wij standpunten die de burgers en de werknemers het slechtste uitkomen. Als wij op deze voet doorgaan, komen wij natuurlijk nooit vooruit.</p>
    </intervention>
    <intervention id="3-040" speaker_id="1289" name="Proinsias De Rossa" is_mep="True" mode="spoken">
      <p sl="en">Mevrouw de Voorzitter, mijn complimenten aan mevrouw Oomen-Ruijten en iedereen die betrokken is bij het zoeken naar een brede consensus over deze uitermate complexe materie. We moeten het verslag van mevrouw Oomen-Ruijten vandaag met een overtuigende meerderheid aannemen en ervoor zorgen dat de amendementen van Thomas Mann worden verworpen. Ik roep mijn collega’s en, sterker nog, vrienden in de GUE/NGL-Fractie op door de zure appel heen te bijten en vandaag bij de eindstemming hun steun aan dit verslag te hechten.</p>
      <p sl="en">Het is zeer betreurenswaardig dat we na twintig jaar debatteren over meeneembaarheid en verworven rechten uiteindelijk een richtlijn behandelen waarmee alleen het probleem van de verworven rechten echt wordt aangepakt en niet dat van de meeneembaarheid. Niettemin steun ik deze specifieke benadering op dit moment. Ik begrijp volkomen waarom wij ons in de positie bevinden waarin we ons bevinden, en we hebben een teken van de lidstaten nodig dat zij serieus werk gaan maken van het uit de weg ruimen van de obstakels die een volledige meeneembaarheid van pensioenrechten verhinderen.</p>
      <p sl="en">Het veto in de Raad op dit beleidsterrein moet worden opgegeven. Ik bedoel niet per se het veto op deze specifieke richtlijn – hoewel ik vind dat dat wel zou moeten – maar het vetorecht in het algemeen op het gebied van sociaal beleid moet worden afgeschaft. Ik hoop echt dat de komende intergouvernementele conferentie in de komende maanden iets aan dat vraagstuk zal doen. Het vaker toepassen van het stemmen met gekwalificeerde meerderheid zal niemand met geweld in een bepaalde positie drukken, maar het zal wel de lidstaten en de Raad dwingen het probleem aan te pakken en te onderhandelen in plaats van dwars te liggen.</p>
      <p sl="en">Na de stemming van vandaag moet de Raad, naar mijn mening, ernst maken met dit vraagstuk. Hij kan niet verwachten dat vakbonden akkoord gaan met een groter aanpassingsvermogen wat betreft de hervorming van het arbeidsrecht als hij niet bereid is dit cruciale onderwerp, de zekerheid van de werknemers, aan te pakken.</p>
    </intervention>
    <intervention id="3-041" speaker_id="4293" name="Gabriele Stauner" is_mep="True" mode="spoken">
      <p sl="de">Mevrouw de Voorzitter, mijnheer de commissaris, mijnheer de fungerend voorzitter van de Raad, dames en heren, het voorstel voor de richtlijn brengt grote problemen met zich mee, zoals zo vaak het geval is als mensen direct worden getroffen. Het gaat hier om niet minder dan pensioenrechten, dus een van de bronnen waarvan mensen op hun oude dag moeten rondkomen. Duitsland, Oostenrijk, Nederland en Luxemburg hebben zeer gedetailleerde en kwalitatief hoogwaardige pensioenverzekeringsstelsels die voor zowel werknemers als werkgevers voordelen hebben opgeleverd.</p>
      <p sl="de">Een Europese richtlijn moet als doel hebben een evenwicht te creëren tussen het oorspronkelijke motief van bedrijfstrouw en de eis tot mobiliteit van de werknemers waar zowel het bedrijfsleven als de Europese Commissie zo op blijven hameren. Mijns inziens moet het bij de bedrijfspensioenrechten net zo functioneren als bij de meeneembaarheid van wettelijke pensioenverzekeringsrechten binnen de Europese Unie – de zogenoemde proratisering. Als we mobiliteit verlangen, moeten we ook de gevolgen daarvan onder ogen zien. Ik steun de amendementen van mijn fractie, maar ook het hele verslag – ongeacht of het wordt aangenomen of niet – omdat dit werknemers en ondernemers zekerheid, voorspelbaarheid en betrouwbaarheid biedt.</p>
      <p sl="de">Dit voorstel voor een richtlijn brengt ook een fundamenteel probleem in de EU-wetgeving op dit sociale gebied aan het licht. Er is namelijk eenparigheid van stemmen in de Raad vereist. Dit geval laat duidelijk zien dat deze eenparigheid in de Raad bijna niet haalbaar is, ondanks de lovenswaardige pogingen van het huidige voorzitterschap van de Raad. Daarom zal de beslissing van ons Parlement geen lang leven beschoren zijn, omdat we niet weten welke beslissing de Raad zal nemen. Wij als Parlement moeten derhalve aandringen op beslissingen bij meerderheid van stemmen op dit vlak, willen we iets voor de burger kunnen doen..</p>
    </intervention>
    <intervention id="3-042" speaker_id="33987" name="Monica Maria Iacob-Ridzi" is_mep="True" mode="spoken">
      <p sl="nl">Îndeplinirea obiectivelor de la Lisabona constituie o prioritate pentru noi toţi. De aceea, orice iniţiativă care promovează creşterea mobilităţii forţei de muncă şi care poate contribui la creşterea economică şi la reducere şomajului este binevenită. Armonizarea legislativă în domeniul pensiilor suplimentare, care să promoveze mobilitatea europeană a muncii, nu poate fi realizată, însă, în mod abrupt. Unele state membre au sisteme mai dezvoltate, cu o îndelungată tradiţie în domeniu, iar altele sunt în stadiul incipient al introducerii pensiilor suplimentare. De aceea, vreau să felicit raportorul pentru reflectarea acestei diversităţi în toate amendamentele aduse directivei. Suntem în faţa unui raport echilibrat, care facilitează păstrarea sau rambursarea drepturilor de pensii suplimentare, dobândite de angajaţii care schimbă locul de muncă, fără a împovăra angajatorii, fondurile de pensii private sau ceilalţi contribuabili. Este un prim pas pe care toate statele membre îl pot accepta şi pe care se poate construi mai departe.</p>
      <p sl="nl">Transferul pensiilor de orice fel trebuie să fie posibil pentru cetăţenii europeni care lucrează într-un alt stat membru al Uniunii. Un avantaj în plus pentru angajat este transparenţa sporită a sistemului. Statele membre sunt obligate să ia măsurile necesare pentru ca angajaţii să fie informaţi despre drepturile băneşti ce li se cuvin, în cazul în care încetează să lucreze pentru o anumită companie. Pentru România , introducerea acestei directive în domeniul pensiilor suplimentare înseamnă un standard care ne permite să dezvoltăm acest sector economic, aflat în stadiu incipient în ţara noastră, fără a mai suporta costurile implicate de o reformă. Începând cu 2008, legislaţia românească prevede introducerea pensiilor suplimentare, ceea ce însemnă că aproape toţi cetăţenii români vor putea beneficia de drepturile conferite de această directivă. Cu toate acestea, este nevoie de timp pentru a implementa noile cerinţe. De aceea, sprijin ideea acordării unui termen suplimentar de şaizeci de luni pentru punerea în practică a măsurilor prevăzute în directivă.</p>
    </intervention>
    <intervention id="3-043" speaker_id="4258" name="Piia-Noora Kauppi" is_mep="True" mode="spoken">
      <p sl="en">Mevrouw de Voorzitter, ik ben om meerdere redenen blij dat dit verslag dit stadium bereikt heeft. De veranderingen die erin worden voorgesteld zijn zeer verstandig.</p>
      <p sl="en">Tijdens de procedure waren we enigszins verward over de voorstellen van de Commissie, bijvoorbeeld over het met terugwerkende kracht invoeren van de regels voor wachttijden en over het verschil tussen overheids-, particuliere en aanvullende pensioenen. Gelukkig zal het resultaat, als we de voorgestelde wijzigingen vandaag aannemen, veel beter zijn dan het oorspronkelijke Commissievoorstel.</p>
      <p sl="en">We moeten het grotere geheel voor ogen houden. Als we vrijwillige pensioenregelingen te bureaucratisch maken, en radicaal anders dan de alternatieven die op dit moment voorhanden zijn, dan zal niemand – en vooral kmo’s niet – die regelingen aanbieden. Dat zal fnuikend zijn voor de doelstelling werkgevers aan te moedigen vrijwillige regelingen te laten gelden voor meer werknemers. Het betekent ook dat bedrijven de mogelijkheid verliezen vrijwillige regelingen in te zetten als instrument om werknemers te werven en hun loyaliteit te belonen. Daar komt nog bij dat miljoenen aan investeringen mogelijk verloren zullen gaan.</p>
      <p sl="en">Het doel is zoveel mogelijk ondernemingen te stimuleren het juiste soort aanvullende regelingen te kiezen en zo onder andere de implicaties van de demografische tijdbom die onder de door de overheid gefinancierde socialezekerheidsregelingen ligt, te verzachten. Dit kan ook worden aangemoedigd door het aan de lidstaten over te laten wanneer en hoe zij de meeneembaarheid van pensioenrechten uitwerken, zodat bedrijven op hun grondgebied niet voor grote verrassingen geplaatst worden.</p>
      <p sl="en">Als we dit goed aanpakken, kan de EU – zonder het subsidiariteitsbeginsel te schenden – werkelijk bijdragen aan het moderniseren van de sociale zekerheid in Europa en het verwezenlijken van de Lissabondoelstellingen.</p>
    </intervention>
    <intervention id="3-044" speaker_id="4382" name="Avril Doyle" is_mep="True" mode="spoken">
      <p sl="en">Mevrouw de Voorzitter, ik sta volledig achter de mobiliteit van werknemers en een grotere meeneembaarheid van pensioenrechten, maar het is zaak dit voorstel over een uiterst gecompliceerd en specialistisch onderwerp niet te laten uitmonden in een verlaging van het aantal werkgevers dat bereid is vrijwillige pensioenregelingen aan te bieden aan werknemers. We moeten werkgevers die zich dat kunnen veroorloven toestaan royale pensioenen aan te bieden, zodat ze personeel van hoog kaliber kunnen aantrekken en belonen.</p>
      <p sl="en">Uit een recente Eurobarometer-enquête blijkt dat 50 procent van de jongere werknemers en 30 procent van de werknemers in de leeftijd van 45 tot en met 54 jaar verwacht in de komende vijf jaar van baan te zullen veranderen. Ons doel moet dus zijn ervoor te zorgen dat werknemers hun gespaarde pensioenrechten gedurende hun gehele loopbaan kunnen meenemen. Wat dit betreft steun ik onze rapporteur, mevrouw Oomen-Ruijten, in haar streven slapende pensioenrechten te behouden.</p>
      <p sl="en">Aangezien de wettelijke pensioenregelingen van de lidstaten steeds zwaarder op de proef gesteld worden als gevolg van demografische ontwikkelingen en de afhankelijkheidsratio, winnen aanvullende pensioenregelingen aan belang. Bedrijven moeten echter pensioenen kunnen aanbieden met een voor hen haalbaar beginniveau. Ik kan leven met het compromis dat de Raad in dit verband heeft bereikt, namelijk dat wanneer in regelingen een minimumleeftijd wordt voorgeschreven, deze niet hoger dan 25 jaar mag zijn. In Ierland neemt 54 procent van alle werknemers deel aan beroepspensioenregelingen en de wachttijd is er twee jaar. Dit werkt prima voor ons, maar ik kan akkoord gaan met een wachttijd van vijf jaar om de vrees voor hoge kosten weg te nemen en een compromis tot stand te brengen dat de kapitaaloverdracht door pensioenregelingen uit de particuliere sector waarborgt zonder dat deze ondermijnd worden.</p>
      <p sl="en">Ik hoop dat de knelpunten worden opgelost – hoe eerder hoe beter – en dat het herziene voorstel van de Commissie een koers uitzet die voor zowel de Raad als het Parlement acceptabeler is. Per slot van rekening is niet harmonisering ons doel, zoals de commissaris al zei, maar het vastleggen van minimumvereisten, zodat mensen niet te horen krijgen: “Verhuizen? Dan bent u uw uitgestelde pensioenrechten kwijt.”</p>
    </intervention>
    <intervention id="3-045" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Mevrouw de Voorzitter, mijnheer de commissaris, dames en heren, hartelijk dank voor uw bijdragen. Laat mij nog een punt aansnijden dat verschillende afgevaardigden al naar voren hebben gebracht.</p>
      <p sl="de">Uiteraard hebben velen van u gerefereerd aan de Lissabonstrategie, aan de kwestie van de steeds noodzakelijker wordende mobiliteit van werknemers en de daaruit resulterende noodzaak dit in goede banen te leiden, bijvoorbeeld door regelingen op het gebied van de meeneembaarheid van bedrijfspensioenrechten.</p>
      <p sl="de">Onafhankelijk van de waardering van afzonderlijke voorstellen van uw kant of uit het verslag, is eenparigheid van stemmen in de Raad vereist. En één lidstaat heeft duidelijk gezegd dat hij aan een parlementair besluit is gebonden. Leden van het nationale parlement hebben dus hun regering opgeroepen bij de onderhandelingen in de Raad dat besluit te respecteren en bepaalde voorstellen in te dienen, wat ertoe geleid heeft dat de benodigde eenparigheid van stemmen uiteindelijk niet is bereikt.</p>
      <p sl="de">Mevrouw Schroedter, we hoeven geen verhalen te verspreiden en de rol van Duitsland hier te bekritiseren. Al tijdens het Finse voorzitterschap was duidelijk welke kant we op konden, welke raakvlakken onze meningen hadden en waar we van mening verschilden. Om die reden is de meeneembaarheid in engere zin er destijds uit gehaald. We hebben in de vele gesprekken geprobeerd begrip te kweken en een overeenstemming tot stand te brengen, maar dit is uiteindelijk niet gelukt omdat één lidstaat er niet mee instemde. Ik heb in een bijdrage positieve signalen uit Nederland en Portugal, dat wil zeggen het komende voorzitterschap, gekregen. Als dan de wil tot toenadering bestaat, behoort een overeenstemming tenminste op een aantal gebieden hopelijk toch nog tot de mogelijkheden.</p>
    </intervention>
    <intervention id="3-046" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. - Geachte afgevaardigden, dit debat kan ongetwijfeld als een succes worden beschouwd, omdat men er in velerlei opzicht in geslaagd is om de strekking van de door mevrouw Oomen-Ruijten in haar verslag gevolgde aanpak te verduidelijken.</p>
      <p sl="cs">Het verslag heeft verduidelijkt wat bescherming en versterking van de rechten van migrerende werknemers inhoudt, en ervoor gezorgd dat op lange termijn het evenwicht tussen deze aanvullende stelsels wordt behouden en versterkt. De manifeste onrechtvaardigheid van de huidige oplossing leidt immers onvermijdelijk tot een vermindering van het aantal mensen dat deel neemt aan deze aanvullende stelsels. Vanuit een langetermijnperspectief bekeken zal deze aanpak dan ook op natuurlijke wijze leiden tot een versterking van deze deelneming.</p>
      <p sl="cs">In onze door heel weinig zekerheid gekenmerkte, moderne samenleving zijn er mijns inziens twee onwrikbare zekerheden. De eerste zekerheid is natuurlijk dat de dood vroeg of laat komt, en de tweede zekerheid is dat met de moderne systemen mijn pensioenrechten goed beschermd worden. Deze zekerheid is mijns inziens zo fundamenteel dat het heel goed is deze te versterken bij elke gelegenheid die ons daartoe geboden wordt.</p>
      <p sl="cs">Dames en heren, kort samengevat kan ik zeggen dat, zoals uit het debat is gebleken, het verslag van mevrouw Oomen-Ruijten een sterke, rechtvaardige benadering volgt, die een basis is voor de economische en sociale ontwikkeling van de Europese Gemeenschap en de situatie van mobiele werknemers verbetert door uitgestelde rechten te beschermen en verwerving van verschuldigde rechten te waarborgen. Het debat heeft duidelijk aangetoond dat dit verslag evenwichtig is en bestaande systemen, zelfs op nationaal niveau, aantast noch belemmert.</p>
      <p sl="cs">Ik wil ook nog wijzen op een aantal standpunten die in het debat naar voren zijn gekomen. Zo werd gezegd dat het verslag zich buigt over de vraag hoe men pensioenrechten dynamischer kan maken. Dit idee stond noch in het oorspronkelijk voorstel noch in het verslag van mevrouw Oomen-Ruijten.</p>
      <p sl="cs">Geachte afgevaardigden, het is mijns inziens goed volledige steun te geven aan het voor ons liggend verslag. Daarmee wordt een goede grondslag gelegd voor de verdere ontwikkeling, die, zoals uit het debat is gebleken, van vitaal belang is. Mijns inziens zorgt dit verslag voor een belangrijke verbetering ten aanzien van de huidige stand van zaken.</p>
    </intervention>
    <intervention id="3-047" speaker_id="4453" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt later vandaag plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="3-048" speaker_id="28252" name="Richard Seeber" is_mep="True" mode="written">
      <p sl="de">De mobiliteit van werknemers is een fundamenteel recht in de Europese Unie. Dit kan alleen worden gerealiseerd als de juiste randvoorwaarden worden geschapen. Dit geldt met name voor de sociale stelsels. Meeneembaarheid van het algemeen ouderdomspensioen alleen is niet voldoende; ook bedrijfspensioenrechten moeten overdraagbaar zijn.</p>
      <p sl="de">Het is belangrijk dat de regelingen bestuurbaar blijven en niet door goedbedoelde initiatieven de extra winst die we hiermee boeken, tenietdoen omdat ze verzanden in een mogelijke overbureaucratisering. Over het geheel genomen is de gekozen aanpak een stap in de goede richting.</p>
    </intervention>
  </section>
  <section id="creitem3" title="3. Verbetering van de raadplegingsprocedure van het Europees Parlement inzake de procedures voor de uitbreiding van de eurozone - Aanneming door Cyprus van de eenheidsmunt op 1 januari 2008 - Aanneming door Malta van de eenheidsmunt op 1 januari 2008 (debat)">
    <intervention id="3-050" speaker_id="4453" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van:</p>
      <p sl="nl">de verklaringen van de Raad en de Commissie over verbetering van de raadplegingsprocedure van het Europees Parlement inzake de procedures voor de uitbreiding van de eurozone,</p>
      <p sl="nl">het verslag (A6-0244/2007) van Werner Langen, namens de Commissie economische en monetaire zaken, over het voorstel voor een beschikking van de Raad overeenkomstig artikel 122, lid 2, van het Verdrag betreffende de aanneming van de eenheidsmunt door Cyprus op 1 januari 2008 (COM(2007)0256 - C6-0151/2007 - 2007/0090(CNS)), en</p>
      <p sl="nl">het verslag (A6-0243/2007) van Werner Langen, namens de Commissie economische en monetaire zaken, over het voorstel voor een beschikking van de Raad overeenkomstig artikel 122, lid 2, van het Verdrag betreffende de aanneming van de eenheidsmunt door Malta op 1 januari 2008 (COM(2007)0259 - C6-0150/2007 - 2007/0092(CNS)).</p>
    </intervention>
    <intervention id="3-051" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Mevrouw de Voorzitter, mijnheer de commissaris, waarde collega’s, bij dit onderwerp over procedurele kwesties mogen we allereerst niet de verheugende uitkomst van de convergentieverslagen van de Commissie en de Europese Centrale Bank over Cyprus en Malta vergeten. Het voorzitterschap is zeer verheugd dat de Commissie kon vaststellen dat in Cyprus en Malta een hoge mate van duurzame convergentie is bereikt, en dat het op basis daarvan voorstellen voor invoering van de euro in beide landen kon presenteren.</p>
      <p sl="de">Tijdens de vergadering van de Raad op 5 juni 2007 hebben de ministers van Economische Zaken en Financiën net als de Commissie geoordeeld dat Cyprus en Malta aan de voorwaarden voor invoering van de euro voldoen.</p>
      <p sl="de">Het voorzitterschap hoopt daarom dat het succes van Cyprus en Malta niet wordt overschaduwd door procedurele kwesties, en het Europees Parlement, de Commissie en de Raad een eensgezinde oplossing vinden.</p>
      <p sl="de">Het is in ons aller belang onzekerheden en vertragingen met betrekking tot de technische en juridische voorbereidingen van Cyprus en Malta op de invoering van de euro te voorkomen. Ik dank het Europees Parlement nadrukkelijk voor diens bereidheid tot samenwerking.</p>
      <p sl="de">Het voorzitterschap heeft begrip voor het verzoek van het Europees Parlement en begrijpt de wens om meer tijd te hebben voor controle van de convergentieverslagen en de voorstellen van de Commissie voor beslissingen van de Raad met betrekking tot de invoering van de euro.</p>
      <p sl="de">De Raad en het voorzitterschap zijn echter aan de procedures gebonden zoals die in het EG-Verdrag zijn vastgelegd. Het tijdschema wordt met name bepaald door de regelingen van het Stabiliteits- en groeipact inclusief de verslagleggingsverordening van Maastricht.</p>
      <p sl="de">De verplichting van de Raad het Europees Parlement te consulteren over voorstellen voor de invoering van de euro in lidstaten is vastgelegd in artikel 122, lid 2, van het EG-verdrag. Het voorzitterschap is van mening dat de Raad deze bepaling uit het EG-verdrag in het geval van Cyprus en Malta heeft gerespecteerd.</p>
      <p sl="de">De Raad heeft beide Commissievoorstellen voor besluiten van de Raad op 21 en 22 mei 2007 in drie taalversies ontvangen. De overige taalversies heeft de Raad in de loop van de twee daarop volgende weken ontvangen. Op 25 mei heeft de Raad het Europees Parlement over beide voorstellen van de Commissie geconsulteerd.</p>
      <p sl="de">In zijn verzoeken om overleg heeft de Raad erop gewezen dat het wenselijk zou zijn als het Europees Parlement zijn standpunten met betrekking tot de voorstellen van de Commissie tijdens de plenaire vergadering van 18-21 juni kan bepalen. De Raad in de samenstelling van staatshoofden en regeringsleiders kan dan op 21 juni 2007 over deze standpunten beschikken.</p>
      <p sl="de">Hoewel het geen juridische voorwaarde is, zou het voorzitterschap het zeer waarderen als bij de beraadslaging van de staatshoofden en regeringsleiders ook de positie van het Europees Parlement wordt meegenomen. In ieder geval kan de Raad zijn twee beslissingen over de invoering van de euro pas nemen op basis van het advies van het Europees Parlement.</p>
      <p sl="de">Het voorzitterschap ondersteunt in principe de voorstellen van voorzitter Barroso in zijn antwoord van 13 juni 2007 op de brief van Voorzitter Pöttering. Het voorzitterschap is van mening – zoals is uiteengezet door de voorzitter van de Raad, mevrouw Angela Merkel, in een brief aan de Voorzitter van het Europees Parlement van 19 juni – dat deze aangelegenheid op de eerste plaats de Commissie en het Europees Parlement betreft.</p>
    </intervention>
    <intervention id="3-052" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. – Mevrouw de Voorzitter, dames en heren, in de eerste plaats wil ik de Commissie economische en monetaire zaken van dit Parlement en de rapporteur, de heer Langen, bedanken voor de snelheid waarmee ze de convergentieverslagen over Cyprus en Malta hebben bestudeerd, die op 16 mei zijn aangenomen door de Europese Commissie en de Europese Centrale Bank.</p>
      <p sl="es">De Europese Raad zal morgen in Brussel debatteren over de uitbreiding van de eurozone naar deze twee landen en we vertrouwen er allemaal op dat de Raad Ecofin, na een positief besluit in de Europese Raad van morgen, op 10 juli het definitieve wettelijke besluit zal nemen dat de eurozone wordt uitgebreid naar deze twee landen.</p>
      <p sl="es">Zowel dit Parlement als de Raad Ecofin van 5 juni heeft zich geschaard achter de analyse van de Commissie en de Centrale Bank dat Cyprus en Malta voldoen aan de convergentiecriteria die zijn neergelegd in het Verdrag.</p>
      <p sl="es">Tijdens de bijeenkomst met de coördinatoren van de Commissie economische en monetaire zaken van het Parlement op 7 juni heb ik u kunnen uitleggen dat we in de Commissie bij het opstellen van de convergentieverslagen volledige en betrouwbare gegevens hebben ontvangen van deze twee landen.</p>
      <p sl="es">In bepaalde documenten die bij de ontwerpresolutie horen is sprake van enige verwarring, omdat gegevens met betrekking tot de nationale kwartaalrekeningen zijn verward met de gegevens die in het kader van de buitensporigtekortprocedure tweemaal per jaar door de landen worden verstrekt en die te maken hebben met het begrotingstekort en de schuldquote. Ik wil tegen de plenaire vergadering van dit Parlement nog eens herhalen dat met betrekking tot de informatie die nodig is om besluiten te nemen over de buitensporigtekortprocedure, de Commissie geen enkel voorbehoud heeft bij de kwaliteit van de gegevens die Malta en Cyprus hebben verstrekt. Geen enkel voorbehoud.</p>
      <p sl="es">Met betrekking tot Malta heeft de Commissie een oordeel gegeven over het criterium van de houdbaarheid van de overheidsfinanciën, dat afhankelijk was van een besluit door de Raad Ecofin om de buitensporigtekortprocedure die in 2004 tegen dat land is geopend te beëindigen, en de Raad Ecofin van 5 juni heeft dit bevestigd en de buitensporigtekortprocedure tegen Malta afgesloten.</p>
      <p sl="es">Er zijn ook precedenten als het gaat om de voorwaardelijke vaststelling in het convergentieverslag dat er wordt voldaan aan de voorwaarden, zowel met betrekking tot de stabiliteit van de wisselkoersen als met betrekking tot de vaststelling van een buitensporig tekort. Er is daarom met betrekking tot het voldoen aan dit criterium door Malta geen sprake van welke uitzondering of bijzondere situatie dan ook. De algemene procedure, die al eerder op veel landen is toegepast, is ook hier toegepast.</p>
      <p sl="es">In de komende weken, en zodra de Raad het positieve besluit over de uitbreiding van de eurozone naar Cyprus en Malta heeft bekrachtigd, zal de Commissie twee afzonderlijke verslagen uitbrengen over de mate waarin beide landen klaar zijn om te gaan deelnemen aan de euro. Ik ben me bewust van uw zorgen op dit punt. Dat verslag over de mate waarin Malta klaar is voor de omwisseling van munten en biljetten is niet hetzelfde als de convergentieverslagen. Het gaat hier niet om een convergentiecriterium. De Commissie publiceert regelmatig verslagen en mededelingen over dit onderwerp en dat zullen we de komende weken ook doen.</p>
      <p sl="es">In deze omstandigheden, dames en heren, kunnen we met vrij veel zekerheid voorspellen dat de eurozone vanaf 1 januari 2008, met de toetreding van Cyprus en Malta, zal bestaan uit vijftien landen. Dat is een uitermate positief feit voor die twee landen, voor de eurozone en voor de hele Europese Unie. De euro is ongetwijfeld een van de grootste successen van de Europese integratie en hoe meer burgers van de voordelen van de euro kunnen profiteren, des te meer zal worden erkend dat de Unie in staat is om alle burgers grotere garanties voor welvaart en sociaal welzijn te geven.</p>
      <p sl="es">Dames en heren, met dit debat over het verzoek van Cyprus en Malta om te mogen toetreden tot de eurozone is het de vierde keer dat de Europese instellingen zich uitspreken over de samenstelling van de zone. De eerste keer was in 1998 en had als doel om te bepalen welke landen op 1 januari 1999 in eerste instantie zouden gaan deel uitmaken van de eurozone. Er werd toen besloten dat elf lidstaten de eurozone zouden gaan vormen. Twee jaar later, in 2000, werd het verzoek van Griekenland geanalyseerd en werd besloten dat Griekenland met ingang van 1 januari 2001 kon gaan deelnemen aan de eurozone. Vorig jaar hebben we met alle Europese instellingen gedebatteerd en een besluit genomen over de vraag of Slovenië per 1 januari 2007 kon gaan deelnemen aan de eurozone, en tot slot ligt er nu dit verzoek van Cyprus en Malta, waarvan ik hoop dat het definitief zal worden gehonoreerd door de Europese Raad en door de Raad Ecofin van 10 juli.</p>
      <p sl="es">Daarom is het absoluut niet zo, zoals wel eens wordt gezegd, dat de eurozone een besloten club is. Deze club staat volledig open voor iedere lidstaat die erbij wil horen en die er klaar voor is en voldoet aan de gestelde voorwaarden.</p>
      <p sl="es">Na deze vier procedures voor de oprichting of uitbreiding van de eurozone zal deze met ingang van volgend jaar uit vijftien lidstaten bestaan, zijn er twee landen die een opt-out-clausule hebben (het Verenigd Koninkrijk en Denemarken) en zijn er tien lidstaten die nog niet tot de eurozone behoren en waarvan ik hoop dat ze in de komende jaren zullen toetreden.</p>
      <p sl="es">Zonder prognoses te geven over de data waarop die landen zullen voldoen aan alle voorwaarden om te kunnen toetreden tot de eurozone, denk ik dat we wel kunnen zeggen dat de Europese instellingen zich in de komende jaren praktisch elk jaar zullen moeten uitspreken over nieuwe toetredingen tot de zone, in overeenstemming met het Verdrag, waarin wordt bepaald dat de euro de officiële munteenheid van de lidstaten van de Europese Unie is.</p>
      <p sl="es">In de artikelen 121 en 122 van het Verdrag wordt ook bepaald op basis van welke criteria wordt vastgesteld of een lidstaat aan alle voorwaarden voldoet om de gemeenschappelijke munt te kunnen aannemen en welke procedure er moet worden gevolgd door de Europese instellingen. En omdat u een ontwerpresolutie heeft opgesteld over deze procedures voor de raadpleging van het Europees Parlement bij uitbreiding van de eurozone, wil ik het tweede deel van mijn interventie aan dit aspect wijden.</p>
      <p sl="es">Op grond van het bepaalde in het Verdrag, spelen vijf instellingen een rol in de procedure: de Commissie, de Europese Centrale Bank, het Parlement, de Europese Raad en de Raad Ecofin. Maar het Verdrag bevat geen enkele specifieke bepaling met betrekking tot de termijnen waarbinnen elk van die instellingen zich moet uitspreken.</p>
      <p sl="es">De vier keer dat we ons hebben uitgesproken, is steeds hetzelfde tijdschema gehanteerd: eerst is er een verzoek van de lidstaat om te kunnen toetreden tot de eurozone, dat over het algemeen wordt ingediend aan het begin van het jaar voorafgaand aan het jaar waarin die lidstaat wil gaan deelnemen aan de euro; dan beoordelen de Commissie en de Europese Centrale Bank of er al dan niet wordt voldaan aan de criteria, wat meestal in het voorjaar gebeurt; vervolgens neemt de Raad een definitief besluit, waarin rekening wordt gehouden met de opvatting van het Parlement en het debat in de Europese Raad, meestal halverwege het jaar voorafgaand aan de toetreding, en tot slot is er de aanneming van de euro door de lidstaat of lidstaten op 1 januari van het jaar dat daarop volgt.</p>
      <p sl="es">Er is een aantal bepalende factoren bij al deze stappen, en daar wil ik iets over zeggen, omdat alle instellingen er mee te maken hebben. In de eerste plaats: waarom wordt de euro op 1 januari ingevoerd? Gezien de enorme implicaties die de wisseling van munteenheid heeft op juridisch, economisch, fiscaal, boekhoudkundig en praktisch gebied, is het absoluut af te raden om een andere datum dan 1 januari in overweging te nemen voor de aanneming van de euro, en ik denk dat iedereen het daarmee eens is.</p>
      <p sl="es">In de tweede plaats is het goed om een lidstaat voldoende tijd te geven om zich op een ordentelijke en doelmatige wijze voor te bereiden op de overgang naar de euro, en gelet op de ervaringen die we hebben opgedaan bij eerdere uitbreidingen, kunnen we stellen dat het wenselijk is, in het belang van de burgers van het betrokken land, die de eersten zijn die de consequenties zouden voelen van een slecht voorbereide invoering van de euro, om het besluitvormingsproces van de Europese instellingen een aantal maanden voor die datum van 1 januari - waarop in het land dat toetreedt tot de euro de biljetten en munten worden ingevoerd en de onherroepelijke wisselkoers van kracht wordt - af te ronden.</p>
      <p sl="es">Dat zijn de bepalende factoren van praktische aard, en geen van beide ligt natuurlijk in handen van de Commissie. Wat wel van de Commissie afhangt, in samenspraak met de Europese Centrale Bank, is de aanneming van het convergentieverslag over de vraag of er al dan niet wordt voldaan aan de criteria. En de datum waarop de Commissie het convergentieverslag moet aannemen, hangt in de eerste plaats af van het moment waarop een lidstaat het verzoek indient - de Commissie kan niet namens de lidstaat besluiten wanneer dat verzoek wordt ingediend - en in de tweede plaats door het moment waarop de Commissie kan beschikken over nauwkeurige en betrouwbare gegevens waarmee ze op een adequate, strikte en correcte wijze kan beoordelen of er al dan niet wordt voldaan aan de criteria.</p>
      <p sl="es">De datum van de aanneming van het convergentieverslag door de Commissie hangt daarom enerzijds af van wanneer de lidstaat het verzoek indient, en anderzijds van wanneer de Commissie kan beschikken over adequate, strikte en accurate gegevens om de beoordeling te kunnen maken.</p>
      <p sl="es">In de jaren 1998 en 2000 heeft de Commissie de convergentieverslagen begin mei aangenomen. In de jaren 2006 en 2007 was dat half mei, omdat de uiterste termijn voor het overleggen van de begrotingscijfers door de lidstaten met ingang van 2005 een maand is opgeschoven, van 1 maart naar 1 april. Dat is gedaan om te kunnen beschikken over correcte en nauwkeurige cijfers met betrekking tot de uitvoering van de begroting in het vorige begrotingsjaar in de lidstaat die kandidaat is om tot de eurozone toe te treden. De ervaring heeft ons geleerd dat de kennisgevingen van 1 maart niet alle gegevens bevatten die nodig zijn om een adequaat beeld te krijgen van de wijze waarop het vorige begrotingsjaar is afgesloten.</p>
      <p sl="es">In die omstandigheden had de Commissie, gelet op het feit dat Cyprus en Malta op 2 mei van dit jaar aan het criterium van stabiele wisselkoersen voldeden, twee weken de tijd om de convergentieverslagen op te stellen en aan te nemen, zoals dat vorig jaar ook het geval was met Slovenië. Wat ik wil zeggen met deze misschien iets te gedetailleerde uiteenzetting, is dat alle Europese instellingen te maken hebben met strakke deadlines voor het nemen van besluiten in deze procedure.</p>
      <p sl="es">De termijn waarbinnen het Parlement een besluit moet nemen wordt enerzijds bepaald door de datum waarop de Commissie en de Europese Centrale Bank het convergentieverslag aannemen, en anderzijds door de datum waarop de Raad een besluit neemt, zowel in de Europese Raad als in de Raad Ecofin, en dat ligt uiteraard niet in de handen van de Commissie.</p>
      <p sl="es">In ieder geval heeft de voorzitter van de Commissie, de heer Barroso, een brief geschreven aan Voorzitter Pöttering, waarin hij te kennen geeft dat de Commissie bereid is om te zoeken naar manieren waarop elke instelling de bevoegdheden die haar door de Verdragen zijn toegekend zo goed mogelijk kan uitoefenen in deze procedure. De Commissie en ik persoonlijk willen vandaag ten overstaan van u herhalen, in reactie op de ontwerpresolutie van dit Parlement, dat wij een akkoord tussen de drie instellingen willen vinden over een procedure om onze werkwijze te verbeteren, gegeven de objectieve beperkingen waarmee we te maken hebben bij het nemen van besluiten op dit terrein.</p>
      <p sl="es">In ieder geval, dames en heren, weet de Commissie economische en monetaire zaken uitstekend - en u moet dat allen weten -, dat de Commissie en ik persoonlijk volledig tot uw beschikking staan voor alles wat te maken heeft met de beschikbaarheid van informatie voordat de termijnen verlopen - over de economische situatie van de kandidaat-landen, over de mate waarin wordt voldaan aan de convergentiecriteria -, zelfs nog voordat de lidstaten hun verzoeken indienen.</p>
    </intervention>
    <intervention id="3-053" speaker_id="1928" name="Werner Langen" is_mep="True" mode="spoken" role="rapporteur">
      <p sl="de">Mevrouw de Voorzitter, mijnheer de staatsminister, mijnheer de commissaris, voordat ik over Malta, Cyprus en de procedure kom te spreken, heb ik eerst een aantal opmerking over de euro. De euro is zonder twijfel een zeer geslaagd project. Hij is zowel intern als extern stabiel. Dat mogen we in het huidige debat niet vergeten. Intern met lage inflatiepercentages, en extern door het feit dat de euro de tweede belangrijke valuta in de wereld is geworden en zeer stabiel is tegenover de dollar. Dat is niet uit de lucht komen vallen. Het is het resultaat van een constructie waarbij de lidstaten en de Commissie de hoofdverantwoordelijkheid dragen: de criteria van Maastricht van het Stabiliteits- en groeipact – dat onder de bevoegdheid van commissaris Almunia tenslotte al eens is uitgehold -, de buitensporigtekortprocedure, de duidelijke statistische gegevens en de onafhankelijkheid van de Europese Centrale Bank. Alleen als al deze dingen overeenstemmen, blijft de euro op de lange termijn een stabiele munt. Ik zeg dit vooraf, omdat de procedure nog onderwerp van debat is.</p>
      <p sl="de">Natuurlijk is het Verdrag helder. In het Verdrag staat echter ook dat het Europees Parlement gehoord moet worden. Mijnheer de commissaris, ik ben daar heel open over: wij willen niet worden gemarginaliseerd! De Commissie – zo heb ik net gehoord – heeft alles correct gedaan, en het Parlement moet zijn eigen tijdvenster zoeken. Als er dan geen interinstitutioneel akkoord is, zullen wij – en dat is de inhoud van de ontwerpresolutie – met de punten die we straks met grote meerderheid zullen aannemen, onze beraadslagingen onderbreken, net zoals we dat bij het landbouwbeleid ook doen. Dan zullen we deze zaken niet zo snel aannemen, zoals nu voor de derde keer van ons werd geëist. Ik ben daar heel duidelijk in: het Parlement laat zich door niemand marginaliseren!</p>
      <p sl="de">En dan Cyprus en Malta: ik ben blij dat we een uitbreiding van dertien naar vijftien deelnemende landen kunnen steunen. Malta en Cyprus hebben in februari een verzoek ingediend voor een convergentieverslag conform artikel 121 met lidmaatschap als doel. Als we de beschikbare gegevens controleren – de commissaris beschreef al de problemen met gegevens die er ongetwijfeld zijn – moeten we het volgende concluderen: Cyprus, dat allang aan het Europees Monetair Stelsel II deelneemt, dat sinds 5 mei voldoet aan de eisen met betrekking tot de langetermijnrente, waar het inkomen per hoofd van de bevolking met 85 procent van het EU-gemiddelde goed is en dat een hoge mate van convergentie laat zien, heeft wel een probleem met gegevens, en wel met de financiële rekeningen per kwartaal. Daarover is ook op 3 mei nog gesproken.</p>
      <p sl="de">We moeten ook in het licht van de verantwoordelijkheid van de Commissie controleren of de gegevens kloppen. Als de Commissie zegt dat we zijn aangewezen op deze gegevens, die door de lidstaten worden geleverd, dan is dat niet voldoende. De Commissie is ervoor verantwoordelijk dat deze gegevens kloppen! We zagen het bijvoorbeeld al bij Griekenland: bij Griekenland heeft de Commissie onvoldoende gecontroleerd, en een half jaar later kwam de nare verrassing.</p>
      <p sl="de">Cyprus voldoet aan de voorwaarden, en heeft – en dit was een kritiek punt – ook de wet op de centrale bank aangepast, al gebeurde dat pas lang nadat het convergentieverslag was aangevraagd, namelijk op 15 maart, dus ruim een maand later. Maar de wet is nu aangepast, de inflatie is laag, de schuldenlast van de overheid is nog steeds ruim 60 procent, maar ontwikkelt zich in de goede richting. Daarom kunnen we vandaag zeggen dat we de toetreding van Cyprus volledig steunen. Ik ben ervan overtuigd dat het Europees Parlement dit zal doen.</p>
      <p sl="de">Met Malta is het nagenoeg hetzelfde, met één uitzondering: we steunen de toetreding van Malta. De Commissie economische en monetaire zaken heeft zich op maandag met grote meerderheid – bij Malta met 39 stemmen vóór en bij Cyprus 38 stemmen vóór en één onthouding – bijna unaniem uitgesproken voor toetreding van beide landen. Bij Malta hadden we echter het probleem dat de buitensporigtekortprocedure nog niet was afgesloten op het moment dat het convergentieverslag werd gepresenteerd. De Commissie heeft een convergentieverslag gepresenteerd dat niet voldoet aan artikel 2 van het Protocol betreffende de convergentiecriteria. Dit Protocol bepaalt dat de buitensporigtekortprocedure moet zijn afgesloten op het moment dat de controle plaatsvindt. Dat is een feit. Wij hebben het verslag toch aangenomen, maar de Commissie moet niet beweren dat zij alles juist heeft gedaan en dat dit vervelende Parlement de enige stoorzender is bij haar beraadslagingen met de Raad.</p>
      <p sl="de">Tot slot de ontwerpresolutie: we hebben de verslagen en brieven van Commissievoorzitter Barroso en Angela Merkel ontvangen. Mevrouw Merkel heeft een lastige klus te klaren. Ze moet alle 26 andere lidstaten horen. De heer Barroso heeft alleen een besluit van de Commissie nodig. Ik ben het ermee eens dat we een besluit nemen ook al is bij lange na niet aan al onze wensen voldaan, maar daarom pleiten we ook voor een interinstitutioneel akkoord. In dit akkoord, dat voor eind 2007 moet zijn aangenomen, vragen we Raad en Commissie of ze ons in de tijdplanning tegemoet willen komen. Anders zullen we de volgende keer – en dat is waarschijnlijk bij Slowakije – op onze rechten op een beraadslagingsperiode van minstens twee maanden staan. Dan zullen we de volgende keer niet meer meewerken aan deze tijdplanning, waar we nu al drie keer aan hebben meegewerkt.</p>
      <p sl="de">In deze zin zijn wij verheugd dat Cyprus en Malta kunnen toetreden. Wij verzoeken de Commissie en de Raad echter om passende beraadslagingsvoorwaarden voor het Europees Parlement!</p>
    </intervention>
    <intervention id="3-055" speaker_id="28122" name="David Casa" is_mep="True" mode="spoken">
      <p sl="mt">namens de PPE-DE-Fractie . – Mijnheer de Voorzitter, sta mij toe eerst mijn waardering uit te spreken voor de bevolking van Malta en Gozo vanwege de grote vorderingen die zij hebben geboekt sinds Malta drie jaar geleden toetrad tot de Europese Unie. Het waren drie moeilijke jaren met verscheidene uitdagingen. Gedurende deze drie jaren heeft de Maltese bevolking echter laten zien te kunnen anticiperen op de toekomst. Het is een uitermate interessante periode geweest voor mijn land en ik kan zonder meer zeggen dat dit nu zijn vruchten begint af te werpen. Dit wordt bevestigd door de invoering van de euro in januari.</p>
      <p sl="mt">Malta heeft duidelijk laten zien dat het aan alle nodige criteria kan voldoen om ervoor te zorgen dat deze belangrijke overgang soepel verloopt. Deze overgang zal de economie en daardoor tevens het concurrentievermogen van het land versterken. Verandering is nooit gemakkelijk. Desondanks denk ik dat Malta terdege is voorbereid om deze uitdaging in januari aan te gaan. We moeten niet vergeten dat Malta slechts kort de tijd heeft gehad om zich aan te passen aan de vereiste maatregelen voor de overschakeling en om deze vervolgens door te voeren. In een tijdsbestek van minder dan drie jaar heeft Malta zijn inflatie teruggebracht tot 2,2 procent en de staatsschuld ten opzichte van het bruto binnenlands product vertoont een daling in de richting van de referentievoet van 60 procent. Het begrotingstekort is aanzienlijk gedaald tot minder dan 3 procent en we moeten ook in overweging nemen dat de Maltese lire sinds Malta’s toetreding tot EMS II niet is gedevalueerd en dat er nooit een sfeer van onzekerheid heeft geheerst in het land. Zoals commissaris Almunia al zei, heeft Malta een hoog niveau van duurzaamheid en convergentie bereikt. Malta en de Maltezers zijn gewend uitdagingen te overwinnen, uitdagingen die in het verleden zeker niet klein waren maar die in de loop van de geschiedenis toch tot een reeks successen hebben geleid. Dit is een historisch moment voor de Europese Unie aangezien de eurozone wordt uitgebreid en zodoende meer landen en volkeren zal behelzen. Ook voor Malta is dit een historisch moment omdat dit zal bijdragen tot een verdere integratie van zijn burgers in de Europese Unie.</p>
      <p sl="mt">Tevens wil ik de rapporteur bedanken voor zijn werk op dit gebied, dat zeer van nut is geweest.</p>
    </intervention>
    <intervention id="3-056" speaker_id="28394" name="Dariusz Rosati" is_mep="True" mode="spoken">
      <p sl="pl">namens de PSE-Fractie . – Mijnheer de Voorzitter, ik wil vooropstellen dat ik zeer ben ingenomen met het feit dat de eurozone per 1 januari 2008 gaat uitbreiden met twee nieuwe lidstaten: Cyprus en Malta. Beide landen hebben voldaan aan de convergentiecriteria uit het Verdrag. Mijn hartelijke felicitaties aan onze Cypriotische en Maltese collega’s.</p>
      <p sl="pl">De uitbreiding van de eurozone is een belangrijk proces ter verdieping van de Europese integratie. Dit proces heeft zowel op kandidaat-landen als op de economische situatie in de eurozone een positieve uitwerking. Landen die zich voorbereiden op toetreding tot de eurozone ontwikkelen zich in een aanmerkelijk sneller tempo dan landen binnen de eurozone. De macro-economische situatie in de landen die willen toetreden is gunstiger, vooral wanneer het de staatsschuld en begrotingstekorten betreft. Toetreding van deze nieuwe landen zal de hele eurozone en de gemeenschappelijke munt versterken.</p>
      <p sl="pl">Tegelijkertijd wil ik niet onvermeld laten dat ik ontevreden ben over het feit dat het Parlement onder enorme tijdsdruk moet werken bij het beoordelen van de toetreding van deze nieuwe landen tot de eurozone. Door het huidige werkschema kan het Parlement zijn advies niet behoorlijk uitwerken. Doel van de resolutie, die naar ik hoop vandaag wordt aangenomen, is daarom ook het ontketenen van een debat over een interinstitutioneel akkoord waarmee een effectieve en degelijke analyse van de convergentieverslagen in de toekomst mogelijk wordt.</p>
      <p sl="pl">Ik ben blij dat voorzitter Barroso en commissaris Almunia zojuist uit naam van de Commissie hebben beloofd zich op dit gebied open en constructief op te stellen. Minister Gloser, ik verwacht dat de Raad zich eveneens constructief zal opstellen. Ik reken op het ontwikkelen van een doeltreffend mechanisme waarmee de toekomstige uitbreidingen van de eurozone zonder problemen kunnen worden gerealiseerd.</p>
      <p sl="pl">In de discussie over uitbreiding van de eurozone wil ik niet onverlet laten dat sommige van de convergentiecriteria uit het Verdrag van Maastricht niet zijn aangepast aan de huidige situatie. Dit betreft vooral de inflatiecriteria. Ten eerste vind ik het onterecht dat de criteria voor toetreding worden vastgesteld op basis van de gemiddelde inflatie van landen die geen deel uitmaken van de eurozone.</p>
      <p sl="pl">Ten tweede houdt het huidige criterium er geen rekening mee dat de snelle economische groei in de nieuwe lidstaten zich op natuurlijke wijze vertaalt in een hogere inflatie, wat geenszins een teken van economische zwakte is, maar juist het tegenovergestelde: een weerspiegeling van het proces dat de nieuwe lidstaten hun achterstand ten opzichte van de oude lidstaten aan het inlopen zijn.</p>
      <p sl="pl">Ten derde vraag ik aandacht voor het feit dat de definitie van prijsstabiliteit die de Commissie en de Europese Centrale Bank in de convergentieverslagen hanteren, verschilt van de definitie die de Europese Centrale Bank gebruikt in haar monetaire beleid. Ondertussen staat in het Verdrag slechts één definitie van prijsstabiliteit en kunnen er niet twee verschillende interpretaties van deze term worden gebezigd.</p>
      <p sl="pl">Het inflatiecriterium in zijn huidige vorm maakt toetreding tot de eurozone voor een deel van de lidstaten wellicht jarenlang onmogelijk. Dit zou een langdurige tweedeling veroorzaken tussen de lidstaten: enerzijds de landen in de eurozone en anderzijds de landen die zich buiten de eurozone bevinden. Zo’n situatie is bedreigend voor de cohesie binnen de Europese Unie en in strijd met de geest van het Verdrag. De convergentiecriteria zijn zestien jaar geleden vastgesteld onder totaal andere omstandigheden en moeten daarom worden aangepast aan de nieuwe situatie. Ik wil oproepen tot een eerlijk debat over dit onderwerp.</p>
    </intervention>
    <intervention id="3-057" speaker_id="36394" name="Donato Tommaso Veraldi" is_mep="True" mode="spoken">
      <p sl="it">namens de ALDE-Fractie. - Mijnheer de Voorzitter, dames en heren, allereerst wil ik rapporteur Langen danken voor het uitmuntende werk dat hij heeft afgeleverd ondanks de krappe tijd die hem ter beschikking stond.</p>
      <p sl="it">Op 16 mei jongstleden heeft de Commissie het convergentieverslag inzake de criteria voor deelname van Malta en Cyprus aan de eenheidsmunt aangenomen, en op 25 mei is aan het Europees Parlement gevraagd om zich uit te spreken over het ontwerpbesluit van de Raad inzake het aannemen van de eenheidsmunt door Cyprus en Malta op 1 januari 2008. Doordat er zo weinig tijd voor overleg was, had het Parlement geen kans om de situatie van de landen en de verslagen van de Commissie serieus door te lichten.</p>
      <p sl="it">Toch wil ik te kennen geven dat ik positief sta tegenover aanneming van de eenheidsmunt door Cyprus en Malta, omdat de convergentiecriteria immers in acht zijn genomen. Wat Malta betreft, in de afgelopen twaalf maanden bedroeg de inflatie daar 2,2 procent, dus minder dan de referentiewaarde van 3 procent. Het buitensporige overheidstekort is bijgestuurd via een duurzame terugdringing van het begrotingstekort tot onder de drempelwaarde van 3 procent van het bbp. De overheidsschuld is gedaald en ligt nu dicht bij de referentiewaarde van 60 procent van het bbp. Tot maart 2007 bedroeg de gemiddelde langetermijnrente van Malta 4,3 procent, dus dat lag onder de referentiewaarde van 6,4 procent. De Maltese economie is goed geïntegreerd in die van de Europese Unie en het tekort op de lopende rekening is gedaald tot 6,3 procent in 2006, mede dankzij rechtstreekse buitenlandse investeringen.</p>
      <p sl="it">Dan Cyprus. In de afgelopen twaalf maanden bedroeg de inflatie daar 2 procent en lag dus onder de referentiewaarde van 3 procent. Volgens de prognoses die de diensten van de Commissie in het voorjaar van dit jaar hebben opgesteld, is er voor 2007 sprake van een ongewijzigd tekort van 1,4 procent van het bbp. Sedert het Cypriotische pond in het Europees Monetair Stelsel II is gekomen, wordt het stabiel ingewisseld tegen een redelijke wisselkoers. In de afgelopen twaalf maanden lag de gemiddelde langetermijnrente op 4,2 procent, dus onder de referentiewaarde van 6,4 procent. De Cypriotische economie is goed geïntegreerd in die van de Europese Unie. De Commissie stelt dat de economische integratie voltooid is, ondanks toename van het tekort op de lopende rekening.</p>
      <p sl="it">Om te voorkomen dat er in de toekomst weer problemen rijzen rondom het tijdpad van de procedures, is het noodzakelijk verbetering te brengen in de raadplegingsmethode van het Europees Parlement, door namelijk een interinstitutionele samenwerking tussen het Parlement en de Commissie tot stand te brengen. Op die manier krijgt het Parlement voldoende tijd om de voorstellen van de Commissie en de Europese Centrale Bank op deugdelijke wijze door te nemen. Met het oog hierop kijk ik heel positief aan tegen de gedachtenwisselingen met commissaris Almunia en het antwoord van de voorzitter van de Commissie, de heer Barroso, op de brief die de Voorzitter van het Parlement, de heer Poettering, hem had toegezonden. De Commissie zou ruim van tevoren het Parlement op de hoogte moeten brengen van alle verzoeken voor convergentieverslagen die de lidstaten indienen, en zij zou samen met het Parlement en de Raad besluiten moeten nemen over het tijdpad van de procedures.</p>
    </intervention>
    <intervention id="3-058" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, graag wil ik een bijdrage leveren aan het debat over de uitbreiding van de eurozone met Cyprus en Malta en aandacht vragen voor de volgende punten. Ten eerste heeft de Europese Commissie er weer eens op gehamerd dat de nieuwe lidstaten moeten voldoen aan alle convergentiecriteria uit het Verdrag van Maastricht, maar gaat ze tegelijk stilzwijgend voorbij aan het feit dat veel oude lidstaten bij het invoeren van de euro niet voldeden aan deze criteria.</p>
      <p sl="pl">Ten tweede is er ondanks de herziening van het Stabiliteits- en groeipact niets veranderd aan de opmerkelijk inschikkelijke houding van de Commissie ten opzichte van de grootste lidstaten op het gebied van de convergentiecriteria. Net als in het verleden tolereert de Commissie ook nu nog significante begrotingstekorten en vooral een te hoge staatsschuld, die dikwijls het niveau van 60 procent van het bbp overschrijdt. Dit wordt gestaafd met statistische gegevens. De staatsschuld van de lidstaten, let wel, van de oude lidstaten, bedroeg in 2006 wel 63,3 procent van het bbp en zeker de helft van de landen die zich in de eurozone bevinden, had een staatsschuld van meer dan 60 procent van het bbp.</p>
      <p sl="pl">Ten derde springt de Commissie wel heel verschillend om met kandidaten voor de eurozone. Kort geleden werd Litouwen de toegang ontzegd ondanks het feit dat het land voldeed aan de criteria van Maastricht en de inflatie nauwelijks 0,1 procent van de referentiewaarde overschreed.</p>
      <p sl="pl">Daarom verbaast het me dat de Commissie zo snel het toetreden van Cyprus en Malta tot de eurozone heeft goedgekeurd, terwijl hun overheidsschuld duidelijk meer dan 60 procent van het bbp bedraagt. In het geval van Cyprus bedroeg deze in 2006 wel 65,3 procent en in Malta 66,5 procent van het bbp. Sterker nog, beide landen ondervinden problemen bij het verstrekken van gegevens over hun financiële situatie aan Eurostat.</p>
      <p sl="pl">Ondanks deze kanttekeningen zou ik beide landen, Cyprus en Malta, toch willen feliciteren met hun toetreding tot de eurozone.</p>
    </intervention>
    <intervention id="3-059" speaker_id="28235" name="Cem Özdemir" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, mijnheer de fungerend voorzitter van de Raad, mijnheer de commissaris, dames en heren, zowel Malta als het Griekse deel van Cyprus voldoen aan de criteria van Maastricht. In zoverre is het niet meer dan logisch dat beide landen toetreden tot de eurozone. Wat mij èn ons betreft zouden ook andere lidstaten van de Europese Unie tot de eurozone kunnen toetreden als ze aan de voorwaarden voldoen. Dat kan de Europese Unie alleen maar tot voordeel strekken.</p>
      <p sl="de">Eén ding blijft echter jammer, en wel het volgende: Helaas is op Cyprus de kans niet aangegrepen om beide delen van Cyprus in de eurozone op te nemen en daarmee een signaal af te geven voor de hereniging van het eiland Cyprus op basis van een bicommunale, bizonale oplossing. Dat is uitermate jammer, omdat de muur op Cyprus hierdoor niet kleiner, maar groter zal worden.</p>
    </intervention>
    <intervention id="3-060" speaker_id="28255" name="Andreas Mölzer" is_mep="True" mode="spoken">
      <p sl="de">namens de ITS-Fractie . – Mijnheer de Voorzitter, dames en heren, economen lijken het eens te zijn over een algemene economische opleving in de eurozone. Ze hebben het zelfs over een aanhoudende positieve werkgelegenheidsontwikkeling. Mijns inziens is er veelal echter alleen sprake van een toename van deeltijdwerk – of van nieuwe arbeidsvormen, zoals dat eufemistisch wordt genoemd – die de verloren gegane volledige arbeidsplaatsen niet kan compenseren. Onder deze voorwaarden is het geen wonder dat het aantal kinderen afneemt. Je kunt geen gezin onderhouden met een McJob! Als u hier hoog opgeeft van een opleving, dan is dat een klap in het gezicht van elke van de miljoenen werklozen in de EU. Een aanfluiting voor de miljoenen mensen die het label working poor dragen.</p>
      <p sl="de">De verschillen binnen het eurogebied worden steeds groter, een niet te onderschatten probleem. Zo verslechtert de concurrentiepositie van Zuid-Europese landen met de dag. Dat de euro geen panacee is, bewijst het voorbeeld van Groot-Brittannië. De Britse economie doet het zoals bekend ook goed zonder de euro. De verwerkende industrie van Groot-Brittannië neemt op wereldschaal de zesde plaats in, en de dienstensector de achtste plaats. Dit is wat mij betreft al reden genoeg om bij EU-lidstaten niet aan te dringen op invoering van de euro. We moeten gevoelens van angst, bijvoorbeeld voor de overdracht van soevereiniteit aan de Europese Centrale Bank, net zo serieus nemen als de door de bevolking gevreesde verhoging van het prijspeil. Miljoenen mensen zien de euro als inflatoir, omdat hij de beslissende factor voor prijsstijgingen bij de dagelijkse levensbehoeften is geweest. Daar kunnen officiële statistieken die het tegendeel bewijzen of imagocampagnes niets aan doen. Als een EU-land overweegt de euro in te voeren, moet mijns inziens altijd de heersende macht, namelijk het volk, daarover beslissen.</p>
    </intervention>
    <intervention id="3-061" speaker_id="23730" name="Panayiotis Demetriou" is_mep="True" mode="spoken">
      <p sl="el">Mijnheer de Voorzitter, mijnheer de commissaris, geachte collega’s, allereerst wil ik de rapporteur, de heer Langen, en de leden van de Commissie economische en monetaire zaken van harte bedanken voor het positieve verslag over de toetreding van mijn land, Cyprus, - en Malta natuurlijk - tot de eurozone. Ook wil ik de heer Almunia bedanken voor de steun die hij Cyprus al die tijd heeft gegeven bij de inspanningen om dit doel te bereiken. Ondanks de geringe tijd die de commissie van het Europees Parlement was gegeven, en ondanks enkele uitingen van verzet heeft de heer Langen zich zeer verantwoord opgesteld en procedurele vraagstukken ontweken. Nogmaals, hij heeft aangetoond tegen zijn taak opgewassen te zijn en een inhoudelijk positief verslag opgesteld, waarvoor ik hem opnieuw bedank.</p>
      <p sl="el">Het Europees Parlement beloont vandaag de langdurige inspanningen die Cyprus heeft ondernomen om zijn economie te saneren en convergentie met de indicatoren van de Europese Unie te bewerkstelligen. Het Europees Parlement heeft het derde institutionele licht op groen gezet voor de invoering van de euro door Cyprus. Daarmee komt de euro in het gebied van het Midden-Oosten terecht. Via Cyprus is Europa nu verbonden met de Arabische landen. De monetaire ruimte van de Europese Unie strekt zich uit van Brussel tot de uiterste oostelijke hoek van de Middellandse Zee. Cyprus heeft altijd al een sterke economie gehad. Zelfs tijdens de moeilijke jaren na de militaire invasie en de bezetting van het noordelijk gedeelte door Turkije, waardoor fundamentele economische bronnen verloren gingen, kon Cyprus bogen op een sterke economische groei. U kunt ervan op aan dat Cyprus alles zal doen wat nog gedaan moet worden om tot 1 januari 2008 volledige economische integratie en convergentie te bewerkstellingen. Wat betreft de opmerking van Eurostat over de verstrekking van gebrekkige gegevens, zijn wij tevreden met het antwoord van de heer Almunia.</p>
      <p sl="el">Ik hoop dat tegen 1 januari 2008 de noodzakelijke grondslag zal zijn gecreëerd voor een goede oplossing van de kwestie-Cyprus en voor een politieke, sociale en economische hereniging van Cyprus. Dan zal de euro de munt zijn van alle Cyprioten, Turks- en Grieks-Cyprioten. De Europese Unie heeft de plicht een initiatief in die richting te nemen.</p>
    </intervention>
    <intervention id="3-062" speaker_id="1985" name="Pervenche Berès" is_mep="True" mode="spoken">
      <p sl="fr">Mijnheer de Voorzitter, mijnheer Gloser, commissaris, dit is nu feitelijk de vierde keer dat het Europees Parlement gevraagd wordt zich uit te spreken over de eurozone, in zijn oorspronkelijke samenstelling of bij de uitbreidingen ervan. De kwestie van de euro is geen kleinigheid voor onze medeburgers: in hun handen is het een van de meest waardevolle goederen van de Europese Unie.</p>
      <p sl="fr">Sinds vorig jaar, sinds het debat over de toetreding van Litouwen begon, hebben we echter de indruk dat het een debat is geworden waaruit elk politiek vraagstuk moet worden geweerd en waarin enkel puur technische argumenten naar voren mogen worden gebracht.</p>
      <p sl="fr">In dit debat wil het Europees Parlement op normale wijze tot een dergelijk besluit kunnen komen. En daarvoor heeft het, net als elke instelling, tijd nodig. Dat is de strekking van de brief die onze Voorzitter heeft gericht aan de voorzitters van de twee andere instellingen. Uit het antwoord dat we hebben ontvangen van de Commissievoorzitter spreekt een wil om samen te werken en nader tot elkaar te komen, en dat stellen we op prijs. Wat de Raad betreft zijn we nog niet zover. We moeten verder, mijnheer Gloser. Wij zouden graag willen dat u blijk geeft van dezelfde overleg- en verzoeningsgezindheid als de Commissie, want anders kunnen we moeilijk op deze manier doorgaan.</p>
      <p sl="fr">Afgezien van de technische argumenten zou ik niet willen dat de discussie volledig voorbijgaat aan de problematiek van het bestuur van de eurozone. Want laten we wel zijn, in wat voor situatie bevinden we ons nu, met twee landen die een permanente opt-out-clausule hebben en landen die gedwongen deel uitmaken van deze zone, zonder dat we op enig moment vraagtekens plaatsen bij het bestuur van de zone?</p>
      <p sl="fr">Wij naderen het moment dat de autoriteiten van de Europese Centrale Bank (ECB) gaan roteren. Dat is een mechanisme waarop we hier, binnen dit Parlement, kritiek hebben geuit en waarop we volgens mij kritiek zullen blijven uiten. Wij denken ook dat de Eurogroep niet helemaal naar tevredenheid functioneert, dat we de lat hoger moeten leggen voor onszelf.</p>
      <p sl="fr">Morgen wordt de toetreding van Slowakije een feit en daarna, tot 2012, komen we in rustiger vaarwater terecht. Laten we deze tijd benutten om het bestuur van de eurozone te verbeteren, anders hebben onze medeburgers geen vertrouwen meer in hun eigen munt, waarvan we de geografische reikwijdte verruimen zonder eerst het functioneren ervan te verbeteren.</p>
      <p sl="fr">Met uw goedvinden, mijnheer de Voorzitter, wil ik tot slot nog iets zeggen over het inflatiecriterium. Ik weet dat dit criterium is vastgelegd in 1992, toen Europa er heel anders uitzag dan nu. Als we de criteria van Maastricht echter op een puur economische grondslag willen herzien, los van alle politieke omstandigheden die aanleiding zouden zijn om dit debat te heropenen, dan zijn ook andere aspecten van de criteria van Maastricht aan herziening toe.</p>
    </intervention>
    <intervention id="3-063" speaker_id="23881" name="Marios Matsakis" is_mep="True" mode="spoken">
      <p sl="en">Mijnheer de Voorzitter, ook de eurozone is een belangrijke instelling die de Europese landen nader tot elkaar brengt en die een nauwere band tot stand brengt tussen het welzijn en de vooruitzichten van onze burgers in een gezamenlijke toekomst van een verenigd Europa.</p>
      <p sl="en">Om die reden zijn de burgers die ik als Cypriotisch lid van het Parlement vertegenwoordig, opgetogen over het besluit van de Commissie economische en monetaire zaken haar goedkeuring te hechten aan het voorstel van de Commissie Cyprus per 1 januari 2008 te laten overschakelen op de euro.</p>
      <p sl="en">Uiteraard betreur ik het dat in paragraaf 7 b) van de toelichting van het verslag enigszins ten onrechte gesteld wordt dat de regering van Cyprus zich niet gehouden heeft aan de bepalingen van Verordening (EG) nr. 501/2004 van 10 maart 2004 over het verstrekken van de kwartaalrekeningen van de staat aan Eurostat.</p>
      <p sl="en">Gisteren heb ik de Cypriotische minister van Financiën en de Commissie een schrijven over dit onderwerp doen toekomen. Het verheugt mij dat commissaris Almunia de zaak zo snel heeft rechtgezet, zowel in zijn schriftelijke reactie aan mij als hier vanmorgen. Ik vraag me af of het wellicht mogelijk is om nog, te elfder ure, een passende correctie en verduidelijking in het verslag op te nemen. Ik zou het waarderen als de rapporteur hierbij behulpzaam zou zijn.</p>
      <p sl="en">Nog afgezien van alle andere voordelen zou de invoering van de euro door Cyprus nog twee andere gunstige effecten hebben. Ten eerste zou het Turkije dichterbij Europa brengen, aangezien de euro in de praktijk de Turkse lira zou vervangen als de munteenheid die gebruikt wordt in het door Turkije bezette noordelijke deel van Cyprus.</p>
      <p sl="en">Ten tweede zou het Europa dichterbij het Verenigd Koninkrijk brengen, aangezien de euro de munteenheid zou zijn die gebruikt wordt door de burgerbevolking in de twee Britse kolonies op Cyprus, Akrotiri en Dhekelia. In deze gebieden zal het pond – het Cypriotische pond, weliswaar, een koloniale versie van het machtige Britse pond – worden vervangen door de euro. Deze kolonies zullen de eerste stukken officieel Brits grondgebied zijn waar de euro de algemeen gebruikte munteenheid is. In de toekomst zal de euro misschien zelfs geleidelijk zijn weg vinden van de kolonies naar het Britse vasteland, ongetwijfeld tot vreugde van alle Britse leden van dit Parlement, waarvan ik er trouwens niet veel zie.</p>
      <p sl="en">Tot besluit roep ik al mijn collega’s op dit verslag te steunen en ik neem deze gelegenheid te baat om u allen uit te nodigen in 2008 een bezoek te brengen aan Cyprus, de Cypriotische gastvrijheid te ervaren en onder een zonnige hemel uw euro’s te laten rollen.</p>
    </intervention>
    <intervention id="3-064" speaker_id="4292" name="Alexander Radwan" is_mep="True" mode="spoken">
      <p sl="de">Mijnheer de Voorzitter, geachte dames en heren, ik beperk me vandaag tot de procedure, en ga niet in op de vele andere punten die ter sprake zijn gekomen. Inhoudelijk sta ik volledig achter de opvattingen van collega Langen in zijn evaluatie van Malta en Cyprus en wat betreft de goedkeuring van het Parlement.</p>
      <p sl="de">Ik richt mij daarom op de procedure. Ik neem gewoon de woorden van minister van Staat Gloser als uitgangspunt toen hij zei dat niet primair naar de procedure moet worden gekeken. Hij had het over begrip, wensen en controleren. Over de volgende procedure wil ik het volgende zeggen: we zullen de wens van de Raad en de Commissie om vaart te maken met onze beslissingen welwillend in overweging nemen. We zullen de volgende keer echter ook gebruik maken van de procedure die het Parlement voor dergelijke gevallen voorziet. We begrijpen dat de Raad aan zijn vergaderrooster gebonden is. Het Parlement heeft ook alle begrip voor de tijdsdruk die de Commissie ervaart, de termijn van 1 januari. Maar als Raad en Commissie op hun beurt niet begrijpen dat ook wij in het Parlement een bepaalde procedure moeten volgen en nu bij deze procedure wederom onvoldoende rekening kunnen houden met een van de basisregels, bijvoorbeeld wat betreft de vertaaltermijnen, dan zal dit bij de volgende keer de nodige consequenties hebben.</p>
      <p sl="de">We moeten er dan ook op aandringen dat een overeenkomst dienaangaande tussen de instellingen tot stand komt. Anders moet de Raad ervoor zorgen dat het Parlement in de toekomst niet meer wordt belast. Er was immers al sprake van dat dit in het toepasselijke Verdrag is verankerd, en als het in het Verdrag is verankerd, moeten we ons eraan houden. Het Duitse ministerie van Buitenlandse Zaken en de ministeries van Buitenlandse Zaken uit alle andere lidstaten hebben bij herhaling geprobeerd het Parlement niet al te sterk te laten worden. Daarbij ging het echter om andere onderwerpen.</p>
      <p sl="de">Een onderwerp waar ik groot belang aan hecht, is de gegevensverstrekking. Daarom zullen we er in het Parlement voldoende aandacht aan schenken. We hebben Griekenland en Hongarije meegemaakt. Wij zullen de Commissie aan haar verantwoordelijkheid houden een garantie te geven dat de gegevens waarop de beslissing voor toetreding is gebaseerd dusdanig zijn gecontroleerd dat je ervan uit kunt gaan dat ze kloppen. Ik verwijs bijvoorbeeld naar de Hongaarse minister van Financiën die na de gebeurtenissen in Hongarije in het openbaar heeft gefilosofeerd over de mogelijkheden die hij als minister van Financiën had om wijzigingen aan te brengen in de gegevens die aan Brussel werden geleverd. Ook ECB-president Trichet heeft erop gewezen dat de verzameling van gegevens in de Europese Unie navenant problematisch is.</p>
      <p sl="de">Voor ons is bepalend dat de Commissie bij dit soort problemen niet naar Eurostat verwijst, maar zelf haar verantwoordelijkheid neemt. Wij willen de Commissie echter ook steunen tegenover lidstaten. Het kan niet zo zijn dat de Commissie aan bepaalde eisen moet voldoen, maar de lidstaten de controlemogelijkheden van de Commissie daar waar deze nodig zijn, nog steeds met alle mogelijke middelen inperken.</p>
    </intervention>
    <intervention id="3-065" speaker_id="28121" name="Joseph Muscat" is_mep="True" mode="spoken">
      <p sl="mt">Bedankt mijnheer de Voorzitter. De stemming van vandaag is essentieel voor Malta, want afgezien van de belangrijke en legitieme argumenten die naar voren zijn gebracht met betrekking tot het tijdstip waarop de euro het beste kan worden ingevoerd, bestaat er in elk geval politieke consensus en de wil om te zorgen dat de overschakeling naar de eenheidsmunt op 1 januari 2008 zal plaatsvinden. Zodra de Europese Commissie de statistieken en de methodologie van de Maltese autoriteiten heeft aangenomen, zullen deze ook worden aangenomen door alle Europese autoriteiten als dezelfde basis wordt gebruikt door elkaar opvolgende regeringen.</p>
      <p sl="mt">De komende jaren moet er een aanzienlijke hoeveelheid werk worden verzet voor de duurzaamheid van de overheidsfinanciën om te voldoen aan de criteria van Maastricht. Zoals de Commissie en de Europese Centrale Bank uiteen hebben gezet, heeft de Maltese regering tot nu toe haar toevlucht gezocht tot de eenmalige verkoop van openbare goederen, terwijl er nog steeds fiscale druk werd uitgeoefend op met name de arbeiders en de middenklasse. Dit is niet houdbaar. Het Nationaal Comité verricht goed werk om het land voor te bereiden op de invoering van de euro, maar er moet meer worden gedaan om consumenten direct te betrekken bij het bestrijden van het idee dat de euro zal leiden tot hogere prijzen. Er moet meer basisinformatie worden verschaft, bijvoorbeeld over rentetarieven. Het FAIR-initiatief waarmee kleine bedrijven een overeenkomst kunnen aangaan op het gebied van dubbele prijsaanduiding, moet worden aangeprezen. Op dit moment doet echter slechts iets meer dan de helft van de ondernemingen op Malta en Gozo mee aan dit project. Ik wil de andere bedrijven die zich nog niet bij dit initiatief hebben aangesloten, oproepen dit alsnog te doen.</p>
      <p sl="mt">Laten we ervoor zorgen dat de invoering van de euro een succes wordt, zonder daarbij te verwachten dat dit de economische problemen van het land zal oplossen. De oplossing daarvoor moet bij onszelf gezocht worden. De laatste jaren is het bruto binnenlands product van Malta gedaald van 78 naar 71 procent van het Europese gemiddelde. De vooruitgang die in deze periode werd geboekt, kwam grotendeels voort uit hoge bankwinsten en regeringsprojecten met directe bestedingen. Dergelijke vormen van beleid zullen met het oog op de convergentiecriteria ernstig ingedamd moeten worden. Ondertussen zijn de sectoren die de motoren van onze economie zouden moeten zijn, zoals toerisme en productie, bergafwaarts gegaan. Dit werd duidelijk tijdens de economische en sociale schok die ons land gisteren trof, toen 570 mensen op dezelfde dag hun baan kwijtraakten vanwege de sluiting van de fabriek VF. Daarom moet men zich op nationaal niveau inspannen om het concurrentievermogen in deze regio's echt te verbeteren.</p>
    </intervention>
    <intervention id="3-066" speaker_id="4483" name="Ieke van den Burg" is_mep="True" mode="spoken">
      <p sl="en">Mijnheer de Voorzitter, ook ik moet mij er bij mijn collega’s uit Cyprus en Malta voor verontschuldigen dat dit historische moment van toetreding tot de eurozone bedorven wordt met dit debat over de institutionele problemen waarmee we geconfronteerd worden wanneer we toetredingsvraagstukken behandelen. Dit laat echter onverlet dat wij de invoering van de euro door Cyprus en Malta steunen en ook achter beide verslagen van de heer Langen staan.</p>
      <p sl="en">We wilden de toetreding van deze twee landen niet belasten met de kwestie van de toekomstige procedure, maar ik hoop dat wij vandaag overeenstemming kunnen bereiken met de Commissie en de Raad zodat er voortaan een betere procedure wordt gevolgd en het Parlement serieuzer de gelegenheid krijgt zijn oordeel over dit onderwerp te geven.</p>
      <p sl="en">Daarom hebben wij deze niet-wetgevingsontwerpresolutie over de procedure opgesteld. We zouden graag een uitnodiging ontvangen om samen met de twee andere instellingen tot een interinstitutioneel akkoord te komen over verscheidene onderwerpen die in onze ontwerpresolutie worden genoemd. De tekst betreft de beoordeling van de kwaliteit van de verstrekte statistieken en gegevens en bevat een oproep tot het instellen van een systeem van vooraankondigingen. Dit houdt in dat die lidstaten die tot de eurozone willen toetreden ons daar van tevoren van op de hoogte stellen, zodat wij een begin kunnen maken met het bestuderen van de situatie.</p>
      <p sl="en">Mijn laatste punt betreft de planning van de data voor de officiële procedure. We beseffen dat alles in een zeer kort tijdsbestek moet gebeuren. Als wij beter voorbereid zijn, zullen wij echter beter in staat zijn een serieus debat te voeren.</p>
      <p sl="en">De commissaris zei dat hij bereid was met ons om de tafel te gaan zitten om een dergelijk interinstitutioneel akkoord te sluiten. Ik zou de heer Gloser willen vragen ons eenzelfde toezegging te doen, namens de Raad, het Duitse voorzitterschap en toekomstige voorzitterschappen.</p>
    </intervention>
    <intervention id="3-067" speaker_id="28295" name="Antolín Sánchez Presedo" is_mep="True" mode="spoken">
      <p sl="es">Mijnheer de Voorzitter, mijnheer de commissaris, dames en heren, het verzoek van Cyprus en Malta om de mate van convergentie van deze beide landen onder de loep te nemen, is ingediend nog voordat ze twee jaar hebben deelgenomen aan het wisselkoersmechanisme, waar ze zich op 2 mei 2005 bij hebben aangesloten, en de verslagen van de Europese Centrale Bank en de Commissie volgen dezelfde lijn als de verslagen die zijn opgesteld naar aanleiding van de verzoeken daartoe door Griekenland, Litouwen en Slovenië.</p>
      <p sl="es">Hoewel het altijd nuttig is om de procedures voor de uitbreiding van de eurozone te perfectioneren en de rol van het Europees Parlement te verbeteren, is mijn centrale boodschap gericht aan onze Cypriotische en Maltese medeburgers, en die is dat ons standpunt is dat Cyprus en Malta kunnen toetreden tot de eurozone en met ingang van het volgend jaar van alle voordelen van de gemeenschappelijke munt zullen kunnen profiteren.</p>
      <p sl="es">Deze uitbreiding van de eurozone zal een belangrijke stap zijn in het Europese integratieproces. Voor het eerst sinds de hereniging maakt de meerderheid van de lidstaten van de Europese Unie deel uit van de eurozone.</p>
    </intervention>
    <intervention id="3-068" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Mijnheer de Voorzitter, mijnheer de commissaris, dames en heren, ik wil u, mijnheer Langen, als rapporteur hartelijk danken voor beide delen van uw bijdrage. U hebt gepleit voor opname van Malta en Cyprus in de eurozone, en dit ondanks de bezwaren met betrekking tot de tijdfactor die u in het tweede deel van uw betoog hebt geuit. Het is van belang dat we dit voor het verlopen van de verschillende termijnen, zoals commissaris Almunia eerder al zei, kunnen realiseren. Beide landen hebben een bepaalde tijd nodig om deze stap voor te bereiden, zodat de betrokken burgers op Malta en Cyprus uiteindelijk niet de dupe worden van een te langzame voorbereiding.</p>
      <p sl="de">Ik wil nogmaals uitdrukkelijk refereren aan het feit dat de Raad zich tegenover de Voorzitter van het Europees Parlement heeft uitgesproken over de lastige situatie en het mogelijke gebrek aan tijd. Ik wil ook nogmaals ingaan op de vraag wat haalbaar is. Wat kan al vóór afloop van bepaalde officiële termijnen worden gedaan? De tijdschema’s liggen vast. We kunnen daar niet van afwijken in verband met bepalingen in het EG-Verdrag. De andere vraag is in hoeverre u tijdens het overleg tussen Ecofin en uw commissie de relevante informatie krijgt waarmee u permanent toezicht kunt houden en dus voorbereid bent. Het is ook de vraag in hoeverre u al vooraf kunt beschikken over verslagen van de landen die een verzoek tot toetreding hebben ingediend.</p>
      <p sl="de">Als reactie op verschillende vragen die in dit debat naar voren zijn gekomen nog het volgende: aan de ene kant zijn veel zaken vastgelegd. Maar op andere punten, waar eventueel nog wijzigingen mogelijk zijn – mevrouw Merkel bracht dit ter sprake in haar brief aan de heer Pöttering, en ook de voorzitter van de Commissie refereerde hieraan – is op basis van desbetreffende voorstellen van de Commissie nog verder overleg nodig om deze mogelijkheden te herkennen. Voor de rest blijft het afwachten. Ik vraag u dan ook om begrip dat ik momenteel op dit punt voor de Raad nog geen toezeggingen kan doen.</p>
    </intervention>
    <intervention id="3-069" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. – Mijnheer de Voorzitter, mijnheer de fungerend voorzitter van de Raad, dames en heren, ik wil in mijn laatste interventie in dit debat Cyprus en Malta nogmaals feliciteren¸ op persoonlijke titel en namens de Commissie, met de inspanningen die zij hebben verricht om dit punt te bereiken, en met de inspanningen die zij nog steeds verrichten om de invoering van de euro tot een succes te maken, zowel voor hun economieën als voor hun burgers.</p>
      <p sl="es">Ik denk dat dit opnieuw aantoont dat dit geen besloten club is en dat toetreding tot de euro niet alleen een verplichting is van de lidstaten, maar ook zeer goede kansen biedt, zowel voor de landen die de gemeenschappelijke munt willen delen met 318 miljoen andere Europeanen als voor de landen die al deel uitmaken van de Economische en Monetaire Unie.</p>
      <p sl="es">Ik denk daarom dat het een goede beslissing is om de toetreding van Cyprus en Malta tot de eurozone te steunen, zoals in het verslag van de heer Langen wordt gedaan.</p>
      <p sl="es">Twee opmerkingen over het voldoen aan de criteria: in zijn interventie heeft de heer Langen twijfel gezaaid over de wijze waarop Cyprus en Malta aan de criteria hebben voldaan of de manier waarop in het convergentieverslag van de Commissie het voldoen aan deze criteria is beoordeeld.</p>
      <p sl="es">Ik moet zeggen dat het beëindigen van de buitensporigtekortprocedure tegen Malta, waartoe tijdens de laatste Raad Ecofin is besloten op aanbeveling van de Commissie, voor Malta een noodzakelijke voorwaarde is om op dit punt aan het criterium van Maastricht te voldoen, en in het convergentieverslag van 16 mei heeft de Commissie gezegd dat als de Raad Ecofin de beëindiging van de buitensporigtekortprocedure zou goedkeuren, Malta zou voldoen aan de criteria. Dat hebben we gedaan om geen vertraging op te lopen met het convergentieverslag. Want als we dat niet hadden gedaan, hadden we tot 5 juni moeten wachten met de publicatie van het convergentieverslag en dan had u nog minder tijd gehad om over het verslag te debatteren.</p>
      <p sl="es">Dat voorwaardelijke oordeel dat is voldaan aan de criteria is dan ook bedoeld om het werk van het Parlement en de Raad te vergemakkelijken, niet om dat werk te schaden.</p>
      <p sl="es">De cijfers: de cijfers die Cyprus en Malta ons hebben verstrekt met betrekking tot hun tekorten en schulden in het kader van de procedure voor de kennisgeving van verwachte buitensporige tekorten, die twee maal per jaar worden verstrekt, op 1 april en op 1 oktober, zijn even betrouwbaar - na te zijn geanalyseerd door Eurostat, dat op 23 april zijn advies heeft uitgebracht - als die van de overige lidstaten. Eurostat heeft geen enkel voorbehoud met betrekking tot de aangeleverde cijfers over de tekorten en de schulden.</p>
      <p sl="es">Er is geen enkele reden om te twijfelen aan de cijfers van Cyprus en Malta en om niet te twijfelen aan de cijfers van Frankrijk, Italië, Spanje, Portugal, Duitsland, Zweden, Denemarken of welke andere lidstaat dan ook. Geen enkele reden.</p>
      <p sl="es">Er zijn wel eens problemen met cijfers: met de financiële kwartaalrekeningen van de overheid en op dit moment met de werkloosheidsstatistieken in de enquête naar de Duitse beroepsbevolking en met de Franse cijfers, maar dat zijn de normale statistische problemen, en als het Parlement Eurostat meer middelen wil geven, zijn die welkom. Als het Parlement het werk van Eurostat wil ondersteunen, dan weet u dat ik, als degene die binnen de Commissie verantwoordelijk is voor Eurostat, altijd blij ben met steun van het Parlement, zowel voor de Commissie als voor Eurostat. Maar ik wil niet dat er wordt getwijfeld aan de geldigheid en de kwaliteit van de cijfers op basis waarvan we beoordelen of Cyprus en Malta voldoen aan de convergentiecriteria.</p>
      <p sl="es">Wat betreft de procedures, mijnheer Langen, wil ik me rechtstreeks tot u richten. Er is absoluut geen sprake van marginalisering, van pogingen tot marginalisering. Er is geen enkele reden waarom de Commissie in deze discussie het Parlement zou willen buitensluiten of het werk van het Parlement zou willen bemoeilijken. Integendeel, en ikzelf heb te kennen geven, zoals voorzitter Barroso dat in de brief ook heeft gedaan, dat de Commissie en de commissaris voor economische en monetaire zaken volledig tot uw beschikking staan.</p>
      <p sl="es">Ik wil dat u dat goed naar me luistert, mijnheer Langen, want ik zeg tegen u - en ik herhaal wat de voorzitter van de Commissie in de brief aan de heer Pöttering heeft gezegd en wat ik op 7 juni in de Commissie economische en monetaire zaken tegen de coördinatoren heb gezegd, in uw bijzijn - dat we volledig bereid zijn om informatie met u te delen en u de beschikbare informatie toe te zenden. Maar wat u niet kunt vragen is dat de Commissie oordeelt dat een land definitief voldoet aan het criterium met betrekking tot het tekort wanneer de Raad de buitensporigtekortprocedure nog niet heeft ingetrokken. En volgend jaar, als Slowakije een verzoek indient, zullen we dat zelfde probleem weer krijgen, omdat er op dit moment tegen Slowakije een buitensporigtekortprocedure loopt die alleen kan worden ingetrokken - als dat al mogelijk is - wanneer de definitieve cijfers van de begroting 2007 zijn gevalideerd door Eurostat.</p>
      <p sl="es">Daarom kunnen we niet vooruitlopen, en kan ook de Raad Ecofin niet vooruitlopen, op een besluit om de buitensporigtekortprocedure tegen Slowakije in te trekken vóór de datum waarop de buitensporigtekortprocedure tegen Malta dit jaar is ingetrokken.</p>
      <p sl="es">Wel kunnen we vooruitlopen op het convergentieverslag, door te zeggen dat als de Raad Ecofin de procedure intrekt, Slowakije voldoet aan het criterium. Dat is dan een hypothese. Maar we kunnen niet in februari zeggen dat Slowakije aan het tekortcriterium voldoet als het besluit tot intrekking van de procedure pas in mei of juni 2008 kan worden genomen. Net zoals we met betrekking tot de vraag of landen voldoen aan de criteria van Maastricht, de convergentiecriteria, geen strenge evaluatie kunnen maken - en u heeft ons terecht gevraagd om een strenge evaluatie te maken - voordat we in mei 2008 de economische voorjaarsprognoses hebben, die door de Commissie en haar diensten niet eerder zullen kunnen worden aangenomen en gepubliceerd. Want als we vooruitlopen op deze voorjaarsprognoses, zijn dat geen voorjaarsprognoses meer en is uit die cijfers niet meer af te leiden hoe de economische situatie en de economische cijfers in het voorjaar zijn.</p>
      <p sl="es">Daarom wil ik tegen dit Parlement heel duidelijk zeggen dat we voor mei 2008 niet op het convergentieverslag van volgend jaar vooruit kunnen lopen. En daarom moeten de Commissie, het Parlement en de Raad met elkaar praten en overeenkomen hoe we op een nauwgezette en samenhangende wijze kunnen samenwerken om tot besluiten te komen waarmee we allemaal ons werk goed zullen kunnen doen en op het geëigende moment de benodigde besluiten zullen kunnen nemen, zodat de burgers van de volgende landen die zich bij de dertien landen zullen voegen die nu lid van de eurozone zijn, niet de consequenties hoeven te ondervinden van een verlate beslissing en een slechte voorbereiding op de invoering van de munten en de biljetten.</p>
      <p sl="es">Dat is de opstelling en de overtuiging van de Commissie, een akkoord tussen de drie instellingen. Dat is wenselijk. Het heeft geen zin om hier bij elke uitbreiding van de eurozone over procedures te debatteren in plaats van over de landen die toetreden en de voordelige gevolgen daarvan voor hun burgers. We moeten dit probleem oplossen, maar dat zal alleen lukken als de drie instellingen blijven samenwerken en we rekening houden met de objectieve beperkingen waar we mee te maken hebben bij het nemen van dit besluit.</p>
    </intervention>
    <intervention id="3-070" speaker_id="1928" name="Werner Langen" is_mep="True" mode="spoken" role="rapporteur">
      <p sl="de">Mijnheer de Voorzitter, ik wil reageren op de laatste uitspraken van commissaris Almunia. Ik ben behoorlijk teleurgesteld over de manier waarop hij mijn uitlatingen heeft geïnterpreteerd in plaats van weergegeven.</p>
      <p sl="de">Ten eerste heb ik niet gezegd dat de gegevens van Cyprus en Malta slechter zijn dan die van andere landen. De Commissie heeft slechte gegevens van Portugal, Hongarije en Griekenland echter gepresenteerd als goede. Dat is een feit! Ten tweede is het niet de bedoeling dat we landen aanvallen, maar dat de Commissie haar verantwoordelijkheid neemt. Ten derde heeft de Commissie op 3 mei 2007 document COM(2007)0230 aan het Europees Parlement en de Raad voorgelegd, - het kwaliteitsverslag betreffende financiële kwartaalrekeningen van de overheid. Hierin wordt kritiek geuit op Slovenië, Malta en Cyprus. Niet meer en niet minder staat in de toelichting van mijn verslag.</p>
    </intervention>
    <intervention id="3-071" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. – Mijnheer de Voorzitter, mijnheer Langen, met betrekking tot dat laatste punt zeg ik nogmaals dat het evident is dat de Commissie en Eurostat een aantal landen, waaronder Cyprus en Malta, vragen om informatie te verstrekken, te verbeteren of aan te vullen met betrekking tot die kwartaalcijfers. Maar nogmaals, die statistieken zijn niet relevant voor de beoordeling of een land wel of niet aan de convergentiecriteria voldoet. De landen moeten Eurostat duizenden statistieken, hele reeksen statistieken verstrekken, die deel uitmaken van het statistisch apparaat van het Europees statistisch stelsel. Maar die statistieken, die in het geval van Cyprus en Malta onvolledig of ontoereikend zijn, zijn niet de statistieken die wij hebben gebruikt en moeten gebruiken bij de toetsing van de convergentiecriteria. Dat zijn andere.</p>
      <p sl="es">Wat betreft uw eerdere opmerking: Portugal, Italië, Frankrijk, Griekenland, Hongarije en heel veel andere landen hebben van Eurostat herzieningen van de cijfers van het bbp of van het tekort of de schuld of andere aspecten ontvangen. Maar we hebben het hier natuurlijk over het tekort en de schuld.</p>
      <p sl="es">Mijnheer Langen, u en alle andere afgevaardigden weten dat die herzieningen er zijn geweest en dat de cijfers die we nu gebruiken, en die dankzij het werk van de Commissie en Eurostat, dat in de afgelopen drie jaar sterk is verbeterd, veel realistischer zijn en meer met de werkelijkheid overeenkomen. U heeft samen met de Raad een verordening aangenomen waarmee Eurostat betere instrumenten en meer mogelijkheden heeft gekregen om de cijfers die het van elke lidstaat ontvangt te herzien. Wij zijn u dankbaar voor de steun die Eurostat heeft gekregen, waardoor de kwaliteit van het werk van Eurostat is verbeterd, en als ik, als commissaris die verantwoordelijk is voor Eurostat, nieuwe wettelijke instrumenten nodig heb om de kwaliteit van het werk van Eurostat te verbeteren, zal ik u daarom vragen.</p>
      <p sl="es">Vandaag kan ik u zeggen dat als ik de geloofwaardigheid en de kwaliteit van de cijfers van de begroting, het tekort en de schuld van de landen die deelnemen aan de euro vergelijk met de cijfers waarmee ik drie jaar geleden moest werken, de kwaliteit en de geloofwaardigheid van die cijfers duidelijk verbeterd zijn, en dat moet ons allemaal genoegen doen. U moet het de Commissie niet kwalijk nemen dat zij haar werk goed doet en u en alle anderen betere cijfers over de tekorten en schulden verstrekt.</p>
    </intervention>
    <intervention id="3-072" speaker_id="1985" name="Pervenche Berès" is_mep="True" mode="spoken">
      <p sl="fr">Mijnheer de Voorzitter, ik verzoek de heer Langen en al zijn collega’s net zo actief als vandaag deel te nemen aan de discussie binnen de Commissie economische en monetaire zaken, wanneer we, bijvoorbeeld in het kader van de discussie die momenteel gaande is, trachten het functioneren van Eurostat te verbeteren, en wanneer we teksten aannemen waarover de commissaris zojuist sprak, die het mogelijk moeten maken om Eurostat beter te beheren. Op die momenten zie ik u niet.</p>
      <p sl="fr">Ik zou de heer Gloser willen vragen of hij bereid is, namens de Raad en in de geest van het antwoord van de heer Barroso aan voorzitter Poettering, met ons om de tafel te gaan zitten teneinde overeenstemming te bereiken over een gezamenlijk tijdschema voor de drie instellingen wanneer het moment daar is een nieuw verzoek om toetreding tot de eurozone te beoordelen.</p>
    </intervention>
    <intervention id="3-073" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Wij hebben in het debat gehoord welke mogelijkheden er zijn. De commissaris en de heer Barroso hebben voorstellen gedaan. Nu moeten we om de tafel gaan zitten en bekijken wat onder de bestaande Verdragsbepalingen nog mogelijk is. We moeten de tijd die we hebben goed gebruiken.</p>
    </intervention>
    <intervention id="3-074" speaker_id="1838" name="De Voorzitter" is_mep="True" mode="spoken">
      <p sl="nl">Tot besluit van het debat is er één ontwerpresolutie ingediend, overeenkomstig artikel 103, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt morgen, donderdag 21 juni 2007, plaats.</p>
      <p sl="nl">Schriftelijke verklaringen</p>
      <a text="(Artikel 142)"/>
      <p sl="nl">Schriftelijke verklaringen (artikel 142)</p>
    </intervention>
    <intervention id="3-075" speaker_id="28123" name="Louis Grech" is_mep="True" mode="written">
      <p sl="en">De steun van het Maltese publiek voor het lidmaatschap van de eurozone zal mede beïnvloed worden door de impact ervan op gewone burgers, het bedrijfsleven en de economie zelf. Drie belangrijke factoren springen in het oog. De eerste is het succes van de overschakeling. Na een misschien wat trage start lijken de voorbereidingen nu goed op gang te komen en het is zonder twijfel van vitaal belang dat consumenten en ondernemers het proces stevig onder controle houden.</p>
      <p sl="en">Tot dusver hebben we vrijwel uitsluitend gehoord wat de pluspunten zijn, in de zin van de voordelen voor Maltese consumenten die naar het buitenland gaan, de betere concurrentiepositie van Malta als toeristische bestemming, de lagere transactiekosten voor bedrijven die handel drijven binnen de EU, enzovoort. Over de mogelijke nadelen hebben we echter maar heel weinig gehoord.</p>
      <p sl="en">Enerzijds moet Malta zich voegen naar beleid, aanpassingsmechanismen en maatregelen van de Europese Centrale Bank, zoals de maatregelen in verband met rentevoeten en monetaire aggregaten, die van grote invloed zullen zijn op ons lot. Anderzijds mag het niet zo zijn dat wij ons, om aan de criteria voor het lidmaatschap te kunnen voldoen, aan een “economisch hongerdieet” moeten houden. In plaats daarvan moet een duurzaam economisch beleid, dat ervoor zorgt dat wij de regels niet overtreden, aan de vervulling van die criteria ten grondslag liggen.</p>
    </intervention>
    <intervention id="3-076" speaker_id="2309" name="Richard Corbett" is_mep="True" mode="written">
      <p sl="en">Ik vind het interessant om te zien dat meer en meer landen, met Cyprus en Malta als meest recente voorbeelden, ervoor kiezen zich aan te sluiten bij de eurozone, waardoor het Britse standpunt steeds opmerkelijker wordt.</p>
      <p sl="en">In aanmerking genomen dat de euro zichzelf in hoog tempo ontwikkelt tot de sterkste valuta ter wereld en inmiddels de Amerikaanse dollar verdrongen heeft als belangrijkste munteenheid voor de wereldhandel – de euro neemt 45 procent van de wereldmarkt voor zijn rekening, de dollar 37 procent – wordt het in toenemende mate duidelijk dat het VK, als het de boot blijft afhouden, uiteindelijk buiten de boot zal vallen.</p>
    </intervention>
  </section>
  <section id="creitem4" title="4. Ondertekening van volgens de medebeslissingsprocedure aangenomen besluiten: zie notulen">
    <intervention id="3-078" speaker_id="4740" name="Marco Cappato" is_mep="True" mode="spoken">
      <p sl="it">Mijnheer de Voorzitter, artikel 28 van ons Reglement bepaalt dat vragen die betrekking hebben op de werkzaamheden van het Bureau binnen een termijn van dertig dagen na indiening ervan, een antwoord ontvangen.</p>
      <p sl="it">Ongeveer drie maanden geleden, op 28 maart, heb ik een vraag ingediend over de verklaringen die kardinaal Angelo Scola ten overstaan van de Voorzitter van ons Parlement heeft gedaan. De kardinaal had verklaard dat het geen pas geeft dat het huidige Europees Parlement zich voortdurend uitspreekt over thema’s als het huwelijk, het gezin en het leven. Gezien deze uitval tegen het Parlement heb ik besloten een vraag in te dienen. Ik geloof dat het belangrijk is dat het Voorzitterschap van het Parlement deze Vergadering en haar beraadslagingen verdedigt tegen de agressie van een buitenlandse staat als Vaticaanstad.</p>
    </intervention>
    <intervention id="3-079" speaker_id="1253" name="De Voorzitter" is_mep="True" mode="spoken">
      <p sl="nl">Mijnheer Cappato, als het waar is wat u zegt – en daar twijfel ik niet aan – moet uw vraag natuurlijk worden beantwoord. De bekwame dames en heren om mij heen zullen de zaak onderzoeken en daarna zult u antwoord krijgen.</p>
    </intervention>
  </section>
  <section id="creitem5" title="5. Stemmingen">
    <intervention id="3-082" speaker_id="1253" name="De Voorzitter" is_mep="True" mode="spoken">
      <p sl="nl">Aan de orde zijn de stemmingen.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem6" title="5.1. Invoering van een uniform model voor verblijfstitels voor onderdanen van derde landen (stemming)">
    <intervention id="3-085" speaker_id="1892" name="Carlos Coelho" is_mep="True" mode="spoken" role="rapporteur">
      <p sl="pt">Mijnheer de Voorzitter, het Europees Parlement heeft in 2003 twee initiatieven van de Commissie over dit onderwerp verworpen. Ik wil de Commissie graag gelukwensen met haar beslissing het Parlement te volgen en de kwestie verblijfstitels los te koppelen van de visa.</p>
      <p sl="pt">Om te beginnen zijn er enige technische problemen die te maken hebben met elkaar storende radiofrequenties van de verschillende chips, maar het gaat hoe dan ook om verschillende zaken. Een identiteitsdocument voor gebruik binnen het Schengengebied is één ding; een reisdocument voor gebruik buiten het Schengengebied is iets anders. Op die wijze kunnen alle onderdanen van derde landen die legaal in het Schengengebied verblijven, op dezelfde wijze worden geïdentificeerd.</p>
      <p sl="pt">Ik wil de Commissie gelukwensen met haar voorstel om biometrische identificatiemiddelen in te voeren die een gezichtsopname en vingerafdrukken op een interoperabel formaat bevatten. Het gebruik van deze biometrische gegevens is de beste manier om het gebruik van valse identiteiten en identiteitsdiefstal te verhinderen.</p>
      <p sl="pt">Ik wil de Commissie er echter wel op wijzen dat voor deze wijzigingen met betrekking tot de verblijfplaats dezelfde hoge veiligheidseisen moeten gelden als die welke voor de uitgifte van nationale identiteitsbewijzen worden gehanteerd. Ik wijs de Commissie er verder op dat er lacunes bestaan ten aanzien van de wijze waarop de gegevens worden vergaard, en dat geldt vooral voor kinderen en mensen die om uiteenlopende redenen geen vingerafdrukken kunnen leveren. Tot slot wil ik de aandacht van de Commissie graag vestigen op de regels voor gegevensbescherming. Er moet een gedetailleerde lijst worden opgesteld van de verschillende overheidsorganen die toegang tot deze gegevens mogen krijgen, alsook een lijst waarop vermeld wordt welke overheidsorganen bevoegd zijn tot het uitoefenen van de controle op de verblijfstitels, één en ander om te verhinderen dat de gevoeligste gegevens misbruikt worden.</p>
    </intervention>
  </section>
  <section id="creitem7" title="5.2. Verbod op de uitvoer voor en de veilige opslag van metallisch kwik (stemming)"/>
  <section id="creitem8" title="5.3. Functioneren van de belastingstelsels (Fiscalis-2013) (stemming)">
    <intervention id="3-090" speaker_id="4238" name="Hans-Peter Martin" is_mep="True" mode="spoken" role="rapporteur">
      <p sl="de">Mijnheer de Voorzitter, mag ik nog even uw aandacht. Het onderhavige verslag over het communautaire programma Fiscalis, een wetgevingsverslag, is ten prooi gevallen aan een schandelijke censuur. De toelichting van mijn verslag is eigenmachtig en geheel onbegrijpelijk door de voorzitter van de Commissie economische en monetaire zaken, de socialiste Pervenche Berès, gecensureerd. Dat is ver beneden de waardigheid van een Parlement dat zichzelf democratisch noemt. U vindt de gecensureerde passages na een lang betoog over geldverspilling en over de controle van de Europese Commissie in een addendum – misschien kunt u voor rust zorgen, mijnheer de Voorzitter – in een addendum dat is bijgevoegd voor eenieder die het interesseert.</p>
      <a text="(Tekenen van onrust)"/>
    </intervention>
    <intervention id="3-091" speaker_id="1253" name="De Voorzitter" is_mep="True" mode="spoken">
      <p sl="nl">U was de aanstichter van de wanorde. Ik wijs uw beschuldigingen aan het adres van mevrouw Berès van de hand. Zo gedraagt men zich niet hier in het Parlement.</p>
      <a text="(Applaus)"/>
    </intervention>
    <intervention id="3-092" speaker_id="1985" name="Pervenche Berès" is_mep="True" mode="spoken">
      <p sl="fr">Mijnheer de Voorzitter, gebleken is dat de toelichting bij dit verslag volledig in tegenspraak is met de stemming over de resolutie binnen de commissie, een resolutie waarover ons Parlement nu moet gaan stemmen. Ik heb onze rapporteur dan ook verzocht, op grond van ons Reglement, de passages van de toelichting in te trekken die niet overeenkwamen met de resolutie zoals aangenomen binnen de commissie. Deze passages zijn aan de toelichting toegevoegd in de vorm van een minderheidsstandpunt, conform de strikte toepassing van ons reglement.</p>
      <p sl="fr">Hartelijk dank, mijnheer de Voorzitter, dat u me de kans hebt geboden het Parlement inzicht te geven in de democratische gang van zaken binnen de Commissie economische en monetaire zaken.</p>
      <a text="(Applaus)"/>
    </intervention>
    <intervention id="3-093" speaker_id="1253" name="De Voorzitter" is_mep="True" mode="spoken">
      <p sl="nl">Dank u wel, mevrouw Berès. Ik heb daar niet aan getwijfeld.</p>
    </intervention>
  </section>
  <section id="creitem9" title="5.4. Verbetering van de meeneembaarheid van aanvullende pensioenrechten (stemming)"/>
  <section id="creitem10" title="5.5. Aanneming door Cyprus van de eenheidsmunt op 1 januari 2008 (stemming)"/>
  <section id="creitem11" title="5.6. Aanneming door Malta van de eenheidsmunt op 1 januari 2008 (stemming)"/>
  <section id="creitem12" title="5.7. Galileo (stemming)"/>
  <section id="creitem13" title="5.8. Specifieke problemen bij de omzetting en uitvoering van wetgeving inzake overheidsopdrachten en het verband van deze wetgeving met de agenda van Lissabon (stemming)"/>
  <section id="creitem14" title="5.9. Millenniumdoelstellingen voor ontwikkeling - halverwege (stemming)">
    <intervention id="3-107" speaker_id="28975" name="Vittorio Agnoletto" is_mep="True" mode="spoken">
      <p sl="it">Mijnheer de Voorzitter, ik stel voor om aan het eind van paragraaf 9 de volgende tekst toe te voegen: “betreurt het dat de Italiaanse regering aan het Wereldfonds ter bestrijding van aids, tuberculose en malaria nog niet de 260 miljoen heeft gestort die het verschuldigd is voor de jaren 2006-2007, en doet een beroep op de Italiaanse regering om op korte termijn aan deze betalingsverplichting te voldoen”.</p>
    </intervention>
    <intervention id="3-109" speaker_id="4559" name="Maria Martens" is_mep="True" mode="spoken">
      <p sl="nl">Voorzitter, ik lees de tekst in het Engels:</p>
      <p sl="en">“Calls on the EU to increase funding to ensure that progress in basic science and biomedicine results in new and affordable drugs, vaccine and diagnostics for neglected diseases, to support the development phases of R[amp]D, and to secure the use of new products by neglected populations whilst respecting the TRIPS provisions;”</p>
      <p sl="en">en wordt dus vervangen door:</p>
      <p sl="en">“whilst respecting international patent rights, without which pharmaceutical R[amp]D would collapse;”</p>
    </intervention>
  </section>
  <section id="creitem15" title="5.10. Werkzaamheden van de Paritaire Parlementaire Vergadering ACS-EU in 2006 (stemming)">
    <intervention id="3-116" speaker_id="4338" name="Thierry Cornillet" is_mep="True" mode="spoken" role="rapporteur">
      <p sl="fr">Mijnheer de Voorzitter, onze collega, mevrouw Morgantini, heeft eveneens een mondeling amendement ingediend en ik stel voor de twee te combineren. We zouden in dat geval het mondelinge amendement van mevrouw Morgantini goedkeuren en aanvullen met de volgende zinsnede “en de internationale gemeenschap oproepen toe te zien op de daadwerkelijke inzet van de multinationale troepenmacht”. De twee amendementen zouden samen kunnen worden gevoegd tot één enkel.</p>
    </intervention>
    <intervention id="3-117" speaker_id="4453" name="Luisa Morgantini" is_mep="True" mode="spoken">
      <p sl="it">Mijnheer de Voorzitter, ik geef te kennen dat ik bereid ben om het voorstel van de heer Cornillet te accepteren.</p>
    </intervention>
  </section>
  <section id="creitem16" title="5.11. Verbetering van de raadplegingsprocedure van het Europees Parlement inzake de procedures voor de uitbreiding van de eurozone (stemming)"/>
  <section id="creitem17" title="6. Stemverklaringen">
    <intervention id="3-123" speaker_id="31123" name="Pedro Guerreiro" is_mep="True" mode="written">
      <p sl="pt">Dit voorstel – over de opname van biometrische gegevens in het uniform model voor verblijfstitels voor onderdanen van derde landen – is volgens onze fractie "aanleiding tot bezorgdheid met betrekking tot de technische haalbaarheid, de financiële kosten en het risico van misbruik".</p>
      <p sl="pt">We wijzen erop dat het maar sterk de vraag is of de invoering van biometrische identificatiemiddelen de veiligheid werkelijk verhoogt. De invoering van zulke gegevens zou die veiligheid nu juist kunnen bedreigen. Er kan immers misbruik van worden gemaakt; het systeem kan technologische gebreken vertonen; het is niet voldoende transparant en de erin opgenomen gegevens zijn niet naar behoren beschermd.</p>
      <p sl="pt">Het is bovendien een disproportionele maatregel die deel uitmaakt van een supranationale tendens, waarbij op EU-niveau instrumenten voor toezicht en controle worden gecreëerd – zoals een database voor persoongegevens – , zonder "werkelijk samenhangende en goed doordachte veiligheidsmechanismen, vooral met betrekking tot de wijze waarop gegevens worden vergaard" en zonder enige garantie dat het gebruik van die gegevens kan geschieden binnen een "relatief veilige context".</p>
      <p sl="pt">Dit voorstel hangt samen met het overdreven veiligheidsstreven dat de Europese instellingen thans beheerst. Daarom verwerpen wij dit voorstel.</p>
    </intervention>
    <intervention id="3-124" speaker_id="28111" name="Mary Lou McDonald" is_mep="True" mode="written">
      <p sl="en">Het tweede gewijzigde voorstel ter opneming van biometrische gegevens in Verordening nr. (EG) 1030/2002 van de Raad betreffende de invoering van een uniform model voor verblijfstitels voor onderdanen van derde landen levert diverse problemen op ten aanzien van de technische haalbaarheid ervan, de kosten en het risico dat er misbruik van wordt gemaakt. Het is nog steeds niet duidelijk of de invoering van biometrische kenmerken de veiligheid echt verhoogt of dat het voorstel de veiligheid juist ondermijnt omdat er misbruik van kan worden gemaakt, het voorstel technologische gebreken vertoont en de transparantie en databeveiliging te wensen overlaten. Ook het oorspronkelijke Commissievoorstel bleek technisch onuitvoerbaar te zijn en de kredieten die ervoor waren uitgetrokken, zijn daardoor deels verloren gegaan. Om bovengenoemde redenen kunnen wij ons niet scharen achter het gewijzigde Commissievoorstel dat wederom tot extra kosten en technische problemen zal leiden die totaal niet te rijmen vallen met de toegevoegde waarde van de veiligheid.</p>
    </intervention>
    <intervention id="3-125" speaker_id="28255" name="Andreas Mölzer" is_mep="True" mode="written">
      <p sl="de">Dankzij de visioenen van menig multiculturele dromer is voor de autochtone bevolking een steeds minder draaglijke situatie ontstaan. De immigranten en hun kinderen houden niet alleen vaak geen rekening met de autochtone bevolking, maar eisen juist steeds meer rechten voor zich op. Het lijkt erop dat ze de christelijk-westerse wortels willen uittrekken maar zich Oost-Indisch doof houden wat betreft taken en plichten van iedere nieuwkomer, zoals de wil tot integratie.</p>
      <p sl="de">De algemene openstelling van sociale huisvesting voor mensen uit landen buiten de Europese Unie en niet-geïntegreerde nieuwe EU-burgers heeft niet alleen geleid tot grote onzekerheid bij de inheemse bevolking, maar ook tot een enorme achteruitgang van de woon- en leefomgeving, waarbij geweldsuitbarstingen weldra aan de orde van de dag zullen zijn. In het licht van deze situatie moeten we het immigratierecht aanscherpen. Het verslag-Coelho is hiervoor niet geschikt, en dat is ook de reden dat ik dit heb verworpen.</p>
    </intervention>
    <intervention id="3-127" speaker_id="26833" name="Milan Gaľa" is_mep="True" mode="spoken">
      <p sl="sk">Ik ben van origine tandarts. Kwik wordt in de tandheelkunde gebruikt voor amalgaamvullingen, en ik heb de EU-strategie met betrekking tot kwik en het uitbannen van kwik uit alle levenssferen waar een alternatief voorhanden is met belangstelling gevolgd. Ik ben het in beginsel eens met veel van de maatregelen die de Commissie in de vorm van ontwerpwetgeving, in overeenstemming met de kwikstrategie, heeft voorgesteld.</p>
      <p sl="sk">Ik ben echter zeer benieuwd hoe we zullen omgaan met de opvatting dat er ook een verbod moet komen op het gebruik van kwik in de tandheelkunde, waar kwikamalgaam nu al 150 jaar met succes wordt gebruikt. Er zijn geen afdoende aanwijzingen of bewijzen van de toxische werking van amalgamen als er goed mee wordt omgegaan. Tegelijkertijd zijn de meningen verdeeld over de vraag of er goede alternatieve vullingmaterialen beschikbaar zijn. Ik ben van mening dat als amalgaamafval in tandheelkundige praktijken naar behoren wordt afgescheiden en op een verantwoordelijke, veilige manier kan worden opgeslagen, zoals in het verslag wordt voorgesteld, er voorlopig geen noodzaak is om amalgaam als vullingmateriaal in de ban te doen.</p>
    </intervention>
    <intervention id="3-128" speaker_id="28252" name="Richard Seeber" is_mep="True" mode="spoken">
      <p sl="de">Mijnheer de Voorzitter, ik wil mijn uitdrukkelijke steun voor dit verslag uitspreken en heb daarom ook vóór gestemd. Het is van groot belang dat wij over een Europese strategie voor kwik beschikken, aangezien dit een van de grootste gifstoffen in het milieu is en Europa hier in elk geval het voortouw moet nemen. Ik heb ten dele tegen aanscherpingen gestemd omdat volgens mij overgangsregelingen voor het bedrijfsleven nodig zijn die een soepele overgang mogelijk maken en de concurrentiepositie als geheel niet al te zeer in gevaar brengen. Daarnaast ben ik bang voor een overmatige bureaucratisering, en daarom moeten we hier met de juiste omzichtigheid te werk gaan. Al met al is het een zeer positief verslag.</p>
    </intervention>
    <intervention id="3-129" speaker_id="photo_generic" name="Liam Aylward, Brian Crowley, Seán Ó Neachtain en Eoin Ryan" is_mep="True" mode="written">
      <p sl="en">Wij hebben tegen de amendementen gestemd waarin werd voorgesteld vloeibaar kwik in bovengrondse installaties op te slaan. De Commissie heeft geen effectbeoordelingen uitgevoerd aangaande de veiligheid van een dergelijke opslag en we beschikken niet over de technologie om vloeibaar kwik te verharden. Er kunnen dan ook vraagtekens worden geplaatst bij de opslag van kwik in een bovengrondse installatie, zowel wat de veiligheid als wat de tijdsduur betreft (de amendementen suggereren dat deze opslag van tijdelijke aard zou zijn). Zonder nieuwe technologie zou de opslag niet tijdelijk zijn. De Commissie heeft daarentegen wel effectbeoordelingen uitgevoerd wat betreft de opslag van vloeibaar kwik in zoutmijnen en diepe, ondergrondse, harde rotsformaties en deze vorm van opslag is veilig bevonden.</p>
      <p sl="en">Wij beseffen terdege dat er in de nabije toekomst technologische oplossingen ontwikkeld kunnen worden. Wij juichen het van harte toe dat de Raad instemt met het verzoek van het Europees Parlement om zich in het kader van de voorgestelde verordening te buigen over een eventuele uitbreiding van de werkingssfeer van de richtlijn en beschikbare alternatieven te bestuderen voor de opslag van kwik in 2010.</p>
    </intervention>
    <intervention id="3-130" speaker_id="4466" name="Ilda Figueiredo" is_mep="True" mode="written">
      <p sl="pt">De commissie van het Oslo-Parijs-Verdrag heeft geadviseerd om alle kwikcel chloor-alkali-installaties per 2010 om te bouwen en geschikt te maken voor een kwikvrije technologie. In de resolutie van het Europees Parlement over de communautaire strategie inzake kwik (maart 2006) wordt de Europese Commissie verzocht maatregelen te treffen voor de tenuitvoerlegging van dit advies.</p>
      <p sl="pt">Niet alleen de huidige kwikemissies van kwikcel chloor-alkali-installaties moeten op een ecologische verantwoorde manier moeten worden beheerd, eenzelfde eis geldt ook voor de grote hoeveelheden kwik uit deze cellen als deze installaties op een kwikvrije technologie overschakelen.</p>
      <p sl="pt">Om te voorkomen dat dit kwikoverschot de mondiale grondstoffenmarkt voor kwik zou overspoelen, werd in oktober 2006 een voorstel voor een verordening goedgekeurd die de export van metallisch kwik met ingang van 1 juli 2011 verbiedt. Nu wordt geprobeerd op deze datum vooruit te lopen.</p>
      <p sl="pt">Het voorstel bevat ook bepalingen voor een veilige opslag van het overtollige kwik dat voornamelijk afkomstig zal zijn van uit bedrijf genomen kwikcel chloor-alkali-installaties om te voorkomen dat het opnieuw wordt verkocht. We weten dat er zich in Europa ongeveer 12 000 ton kwik bevinden. De Euro Chlor (de EU-federatie van de chloor-alkali-industrie) heeft er op verzoek van de Europese Commissie mee ingestemd om een vrijwillige overeenkomst voor de opslag van dit kwik op te stellen.</p>
    </intervention>
    <intervention id="3-131" speaker_id="1708" name="Marie-Noëlle Lienemann" is_mep="True" mode="written">
      <p sl="nl">Het beheer van kwik is van groot belang voor het behoud van het milieu.</p>
      <p sl="nl">Als Europa meer kwikafval moet opslaan, dan is dat omdat onze industrieën de risico’s van het gebruik van dit metaal niet hebben voorzien, met name voor de productie van chloor.</p>
      <p sl="nl">Eerste les: wij moeten heel snel al onze productiemethoden herzien om voorbereid te zijn op een cruciale ecologische revolutie.</p>
      <p sl="nl">Daarnaast is het zaak de opslag van afval voortdurend te bewaken, via regelmatige controles. Daarom heb ik vóór amendement 25 gestemd dat permanente bovengrondse en ondergrondse opslag verbiedt. Helaas was er geen meerderheid voor te vinden. De andere verbeteringen in de tekst rechtvaardigen nochtans goedkeuring van het eindverslag.</p>
    </intervention>
    <intervention id="3-132" speaker_id="28584" name="Georgios Toussas" is_mep="True" mode="written">
      <p sl="nl">Het verslag erkent weliswaar dat er momenteel geen absoluut veilige opslag van metallisch kwik is, maar pleegt een bijzonder soort territoriaal “racisme omdat de Spaanse provincie Almaden is uitgekozen als de permanente “stortplaats” voor het giftigste chemische element ter wereld. Het ergste is evenwel dat de van bovenaf opgelegde selectie van dit gebied wordt gerechtvaardigd met het argument dat daar de benodigde infrastructuur en “arbeidskrachten” voorhanden zijn. Met andere woorden, de werkloosheid wordt gebruikt als een middel om de werknemers te chanteren en hen te dwingen in te stemmen met de verandering van het gebied in een “stortplaats” van toxisch kwikafval uit heel de EU, met onvoorspelbare risico’s voor de gezondheid van de inwoners en het milieu.</p>
      <p sl="nl">Hetzelfde gevaarlijke beleid wordt nagestreefd met het voorstel van het verslag om bij het cruciale vraagstuk van de toepassing van kwikvrije technologie in de ontwikkelingslanden en in de zogenaamde overgangseconomieën allerlei ngo’s te betrekken en deze te financieren, waarbij de regels van de verplichte bilaterale overeenkomsten op dit gebied terzijde worden geschoven.</p>
      <p sl="nl">Daarom heeft de Communistische Partij van Griekenland zich tijdens de stemming onthouden.</p>
      <p sl="nl">De Communistische Partij van Griekenland is van mening dat het vraagstuk van de afbakening van gebieden voor de opslag en het beheer van metallisch kwik de wetenschap en de toepassing van wetenschappelijke conclusies is voorbehouden, en niet overgelaten mag worden aan keuzes die de belangen en de winst van de bedrijven weerspiegelen.</p>
    </intervention>
    <intervention id="3-134" speaker_id="26833" name="Milan Gaľa" is_mep="True" mode="spoken">
      <p sl="sk">Aanvullende pensioenregelingen, die collectief worden aangeduid als de “tweede pijler van het socialezekerheidsstelsel”, vormen een onlosmakelijk onderdeel van de moderne samenleving. We zijn in het verleden getuige geweest van de hervorming van arbeidsmarkten en socialezekerheidsstelsels in verschillende lidstaten, en deze hervormingen hadden ook betrekking op de pensioenstelsels. Ik wil Slowakije noemen als een voorbeeld van een land dat aanvullende pensioenregelingen heeft ingevoerd in het kader van de hervorming van het socialezekerheidsstelsel. Een groot aantal Slowaakse staatsburgers heeft zich al aangesloten bij de tweede pijler.</p>
      <p sl="sk">Besparingen die in de tweede pijler worden gerealiseerd zijn particulier bezit. Ze zijn veiliger dan de beloften van de staat om pensioenen uit te keren uit de schatkist. Een voordeel van de tweede pijler is dat de pensioenuitkeringen niet meer afhankelijk zijn van de demografische ontwikkeling van een land, maar van het spaartegoed dat iemand zelf heeft opgebouwd. Om deze reden, en met het oog op het bevorderen van de mobiliteit van werknemers in de lidstaten, verwelkom ik deze ontwerprichtlijn, die beoogt de meeneembaarheid van aanvullende pensioenrechten te verbeteren, en ik denk dat hiermee het aantal problemen met aanspraken op pensioenrechten, het behoud van slapende pensioenrechten en de meeneembaarheid van verkregen rechten kan worden verminderd.</p>
    </intervention>
    <intervention id="3-135" speaker_id="2209" name="Agnes Schierhuber" is_mep="True" mode="spoken">
      <p sl="de">Mijnheer de Voorzitter, sociale zekerheid, ook na een actieve loopbaan, is een randvoorwaarde voor de interne markt en voor mobiliteit. We moeten daarbij het evenwicht bewaren tussen werkgevers en werknemers, dat voor het opbouwen van pensioensrechten absoluut noodzakelijk is.</p>
      <p sl="de">Dit was de eerste lezing, en er zullen nog vele debatten aan worden gewijd. De ÖVP-delegatie geeft het verslag Oomen-Ruijten haar volledige steun, omdat we van mening zijn dat dit de juiste aanpak is voor het bevorderen van de mobiliteit en het uitbouwen van de interne markt.</p>
    </intervention>
    <intervention id="3-136" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">Mijnheer de Voorzitter, om te beginnen wil ik de rapporteur, Ria Oomen-Ruijten, bedanken, evenals de andere collega’s die aan dit verslag over de verbetering van de meeneembaarheid van aanvullende pensioenrechten hebben meegewerkt. Ik heb voor dit document gestemd omdat ik denk dat het een positieve uitwerking zal hebben op de meeste EU-lidstaten, met name de nieuwste. In de Baltische staten, de Tsjechische Republiek, Slowakije, Hongarije en Malta bestaat er nog geen wetgeving met betrekking tot aanvullende pensioenen, terwijl in de Scandinavische landen en Slovenië de meerderheid van de werknemers deelneemt aan dit soort pensioenregelingen.</p>
      <p sl="lt">Het feit dat wij er als Europees Parlement op aandringen dat de lidstaten worden verplicht om de meeneembaarheid van pensioenrechten te verbeteren, moet vooral de nieuwe lidstaten, maar ook Griekenland, Italië en Portugal, een nieuwe stimulans geven om hun wetgeving op zodanige wijze aan te passen dat de mobiliteit van mensen in de Europese Unie wordt bevorderd en niet bestraft.</p>
    </intervention>
    <intervention id="3-137" speaker_id="4413" name="Carlo Fatuzzo" is_mep="True" mode="spoken">
      <p sl="it">Mijnheer de Voorzitter, ik neem met genoegen het woord om tegen Europa te zeggen: “als je er bent, geef een teken van leven”. Europa moet meer moed tonen, het moet vechten als een leeuw en niet angstig in zijn schulp kruipen.</p>
      <p sl="it">De richtlijn over de meeneembaarheid van pensioenrechten is heel belangrijk voor alle werknemers en burgers van de Unie. Goedkeuring van dit voorstel betekent dat er iets gedaan wordt wat ten goede komt aan de werknemers, maar het is niet zo dat er echt resultaten op tafel komen die de Europese burgers een applaus ontlokken. Dus, mijnheer de Voorzitter, wij moeten niet blijven zeuren dat Frankrijk en Nederland in een referendum de Grondwet hebben afgewezen. Europa moet onderhand zelf maar eens meer moed aan de dag leggen.</p>
    </intervention>
    <intervention id="3-138" speaker_id="photo_generic" name="Lena Ek en Olle Schmidt" is_mep="True" mode="written">
      <p sl="nl">Voor een liberaal is het moeilijk om tegen een voorstel te stemmen dat ten doel heeft om de mogelijkheden tot vrij verkeer van mensen in Europa te verbeteren. Het wordt nog moeilijker als het voorstel bovendien ten doel heeft om mensen aan te moedigen om een actievere verantwoordelijkheid op zich te nemen voor het sparen voor pensioenen, wat een van de echte cruciale vraagstukken van de toekomst is. Toch kon ik niet voor het oorspronkelijke voorstel stemmen.</p>
      <p sl="nl">Het probleem is tweeledig. Ten eerste kan men zich afvragen of deze ingewikkelde kwestie geschikt is om op Europees niveau aan de orde te stellen, gezien de zeer uiteenlopende pensioenstelsels van de diverse lidstaten. Ten tweede moest ik vaststellen dat Zweden, net als Duitsland, een stelsel heeft dat zich bijzonder slecht leent voort dit soort aanpassing. Het Zweedse model, waarbij de sociale partners in dezen besluiten nemen, is niet verenigbaar met het voorstel van de rapporteur. Er zouden ook grote problemen kunnen ontstaan als enorme bedragen aan fondsmiddelen plotseling op korte termijn konden worden vrijgemaakt om de mogelijkheid tot meeneming veilig te stellen.</p>
      <p sl="nl">Op termijn ben ik voor een systeem waarin mensen van baan en land kunnen veranderen en toch niet ongerust hoeven te zijn voor de mogelijke invloed daarvan op het pensioen. Daarom heb ik uiteindelijk gestemd voor het verslag in de gewijzigde versie die hier in het plenum is opgesteld en waarbij nationale uitzonderingen zijn toegestaan.</p>
    </intervention>
    <intervention id="3-139" speaker_id="4466" name="Ilda Figueiredo" is_mep="True" mode="written">
      <p sl="pt">Als het gaat om de meeneembaarheid van pensioenrechten moet er met twee aspecten hoe dan ook rekening worden gehouden: de rechten van werknemers dienen te worden gegarandeerd en de financiële haalbaarheid van de openbare systemen van sociale zekerheid moet zeker worden gesteld.</p>
      <p sl="pt">Het gaat hier uitsluitend om aanvullende pensioenregelingen en dus niet om openbare socialezekerheidssystemen. Ten aanzien van voornoemde twee aspecten zijn wij tegen de in het verslag tot wijziging van het oorspronkelijke Commissievoorstel voorgestelde amendementen. Voorgesteld wordt bijvoorbeeld om de minimumleeftijd voor aanvullende pensioenregelingen te verhogen van 21 naar 25 jaar en aan de verwerving van pensioenrechten een wachttijd van vijf jaar te verbinden.</p>
      <p sl="pt">Aanvullende pensioenregelingen mogen de openbare stelsels echter niet vervangen. Universele, op solidariteit gebaseerde openbare systemen voor sociale zekerheid zijn de pijlers voor om het even welke staat. Ze vormen een fundamentele garantie voor een rechtvaardiger maatschappij met meer gelijkheid.</p>
      <p sl="pt">Tot slot betreuren wij het dat de door ons voorgestelde amendementen zijn afgewezen, waaronder het voorstel om het oorspronkelijke standpunt van de Europese Commissie met betrekking tot een minimumleeftijd van 21 jaar te combineren met een wachttijd van slechts twee jaar. Dat zou voor de werknemers gunstiger zijn geweest. Vandaar dat we bij de slotstemming tegen hebben gestemd.</p>
    </intervention>
    <intervention id="3-140" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Wij hebben besloten tegen dit verslag te stemmen. De Zweedse partij Junilistan steunt van ganser harte een goed functionerende interne markt. We steunen dan ook het beginsel dat een werknemer zonder problemen opgebouwde pensioenen moet kunnen meenemen van de ene lidstaat naar de andere. We vinden echter niet dat de EU moet bepalen hoe de respectieve pensioenstelsels van de lidstaten moeten worden opgezet, vooropgesteld dat alle burgers van de EU gelijkwaardig worden behandeld in het huidige stelsel. Daarom staan wij kritisch tegenover diverse afzonderlijke voorstellen in het verslag, zoals de standpunten over wachttijden voor verzekeringnemers in aanvullende pensioenstelsels, standpunten over minimumleeftijden voor het opbouwen van pensioenrechten of EU-regels voor de kwalificatietijd voor toetreding tot een pensioenstelsel. De manier waarop de lidstaten hun respectieve pensioenstelsels willen vormgeven, moet een volstrekt nationale aangelegenheid zijn, mits alle EU-burgers gelijkwaardig worden behandeld in het huidige systeem.</p>
    </intervention>
    <intervention id="3-141" speaker_id="23768" name="Bogusław Liberadzki" is_mep="True" mode="written">
      <p sl="pl">Ik stem voor het aannemen van het verslag van mevrouw Oomen-Ruijten over het voorstel voor een richtlijn van het Europees Parlement en de Raad betreffende de verbetering van de meeneembaarheid van aanvullende pensioenrechten (COM(2005)0507 – C6-0331/2005 – 2005/0124(COD)).</p>
      <p sl="pl">Door de demografische veranderingen en de vergrijzing zijn we ons bewust geworden van de noodzaak van aanvullende pensioensystemen, waarmee wij waardige levensomstandigheden kunnen veiligstellen. Doel van de nieuwe richtlijn en het verslag van mevrouw Ria Oomen-Ruijten is het bevorderen van de mobiliteit van werknemers binnen en tussen de lidstaten door minimale eisen te stellen aan het verkrijgen en behouden van aanvullende pensioenrechten.</p>
      <p sl="pl">In het verslag wordt zorgvuldig benadrukt dat de lidstaten een grote rol spelen bij de ondersteuning van het meenemen van verworven pensioenrechten, vooral wanneer er nieuwe, aanvullende pensioenstelsels worden gecreëerd. Tijdens de eerste vijf jaar waarin de richtlijn van kracht is, zal de Europese Commissie een verslag opstellen waarin aandacht wordt besteed aan de voorwaarden voor het meenemen van kapitaal dat overeenkomt met de aanvullende pensioenrechten of socialezekerheidsrechten.</p>
    </intervention>
    <intervention id="3-142" speaker_id="1922" name="Thomas Mann" is_mep="True" mode="written">
      <p sl="de">Ik heb tegen het verslag betreffende de richtlijn inzake overdraagbaarheid van pensioenrechten gestemd. Het eigenlijke doel, namelijk de grensoverschrijdende mobiliteit van werknemers tussen lidstaten te vergroten, is absoluut niet bereikt. In de EU kan gemiddeld slechts 10 procent van alle werknemers aanspraak maken op een bedrijfspensioen. De hoge minimumnormen waartoe zojuist besloten is, leiden ertoe dat er vanwege de verwachte kostenstijgingen van ten minste 20 procent nauwelijks interesse bestaat voor het op- of uitbouwen van bedrijfspensioenssystemen. Ik vrees dat de status-quo, waar werknemers en werkgevers op nationaal niveau tot beider voordeel decennialang aan hebben gewerkt, nu op losse schroeven komt te staan.</p>
      <p sl="de">De minimumleeftijd voor de opbouw van bedrijfspensioenen is geheel komen te vervallen. De termijn voor het onvervreemdbaar recht op pensioen is afgeschaft. De minimumnormen moeten ook met terugwerkende kracht gelden – in flagrante tegenspraak met het beginsel van bescherming van gewettigd vertrouwen. Ik heb ook voor het schrappen van de indexering gestemd, daar deze door het Europees Hof van Justitie naar alle waarschijnlijkheid als “billijke aanpassing” en als verplichting zou worden geïnterpreteerd. Als werknemers die van werkgever zijn veranderd net zo zouden worden behandeld als werknemers die hun baan niet hebben opgezegd, zouden naar berekeningen van de Duitse Bondsraad extra kosten van 30 procent ontstaan.</p>
      <p sl="de">EU-commissaris Špidla heeft aangekondigd een nieuw voorstel te zullen presenteren. Indien de Raad het niet eens wordt, zal dit voorstel zich voornamelijk baseren op de onderhavige resolutie van het EP en daardoor bedrijfspensioenssystemen in gevaar brengen, en dit niet alleen in Duitsland.</p>
    </intervention>
    <intervention id="3-143" speaker_id="4751" name="Bart Staes" is_mep="True" mode="written">
      <p sl="nl">Richtlijn 98/49/EEG waarborgt de rechten op aanvullend pensioen van werknemers en zelfstandigen die zich binnen de EU verplaatsen, maar bevat geen garanties op het vlak van de overdraagbaarheid van aanvullende pensioenen en de flexibiliteit van de verwervingsvoorwaarden.</p>
      <p sl="nl">Het voorstel van de Commissie voor een nieuwe richtlijn komt hieraan tegemoet. Het legt termijnen vast en schuift drie minimumregels naar voren inzake de meeneembaarheid van de rechten: of ze blijven in het bedrijf (slapende rechten), of ze worden meegenomen binnen een zekere termijn, of ze worden cash uitbetaald (tot een bepaalde hoogte, threshold). De nieuwe richtlijn moet volgens de Commissie van toepassing zijn op alle aanvullende pensioenen die gebaseerd zijn op een werkrelatie.</p>
      <p sl="nl">Ik vind het bijzonder jammer dat het verslag van mevrouw Oomen-Ruijten het voorstel van de meeneembaarheid van de pensioenrechten uit de richtlijn weert. Nu handelt deze enkel over de slapende rechten.</p>
      <p sl="nl">De nieuwe richtlijn moet volgens mij alles in het werk stellen om werknemers te ondersteunen die in bijkomende pensioenrechten investeren. Zo mag niemand worden uitgesloten door minimumvoorwaarden qua leeftijd of termijn op te leggen. Ik kan het verslag slechts ondersteunen, als de richtlijn het ruime toepassingsgebied zoals de Commissie het voorstelde, behoudt. Anders stem ik tegen.</p>
    </intervention>
    <intervention id="3-144" speaker_id="28584" name="Georgios Toussas" is_mep="True" mode="written">
      <p sl="nl">De ontwerprichtlijn van de Commissie, zoals deze er uit is komen te zien na de arbeidersvijandige veranderingen - waar de christen-democraten, de socialisten en de liberalen samen met de Europese afgevaardigden van de Nea Dimokratie en de PASOK mee hebben ingestemd -, is als een bom onder de openbare systemen voor aanvullende verzekering in heel de EU. Daarmee wordt gestreefd naar een verandering ten slechte van de voorwaarden voor sociale verzekering en pensioen van de werknemers, naar verlaging van de pensioenen en verhoging van de pensioengerechtigde leeftijd. Daarmee worden ook de procedures versneld die ervoor moeten zorgen dat particuliere verzekeringsmaatschappijen een groter aandeel krijgen in deze sector. De spil van deze reactionaire veranderingen is het zogenaamde drie-assensysteem: het wettelijke staatspensioen, met een aanvullend en beroepspensioen van particuliere bedrijven. De aanval op de rechten van de werknemers op het gebied van de aanvullende pensioenrechten houdt verband met de doelstellingen van de monopolies die ook de middelen van deze pensioenfondsen willen gebruiken om hun investeringen te financieren. Tegelijkertijd wordt daarmee de aanvaarding van het “investeringsrisico” - dat wil zeggen het eventuele verlies van het geld van de werknemers - gelegitimeerd.</p>
      <p sl="nl">De Nea Dimokratie en de PASOK hebben in het Europees Parlement voor deze volksvijandige maatregelen gestemd. Tegelijkertijd bedrijven ze echter demagogie, en misleiden ze de werknemers in ons land door een zogenaamd volksvriendelijk masker op te zetten.</p>
      <p sl="nl">De Communistische Partij van Griekenland roept de werknemers op om hun strijd tegen het volksvijandig, arbeidersvijandig beleid van de EU te intensiveren. Zij moeten het openbaar karakter van de socialezekerheidsstelsels beschermen en eisen dat aan hun hedendaagse behoeften wordt voldaan, hun pensioenen worden verhoogd en de pensioengerechtigde leeftijd wordt verlaagd.</p>
    </intervention>
    <intervention id="3-145" speaker_id="28221" name="Thomas Ulmer" is_mep="True" mode="written">
      <p sl="de">Ik heb tegen de richtlijn inzake meeneembaarheid van pensioenrechten gestemd, daar het eigenlijke doel van de richtlijn, namelijk de grensoverschrijdende mobiliteit van werknemers tussen de lidstaten te vergroten, niet is bereikt. De regeling voor de overdracht van bedrijfspensioenrechten vormt momenteel slechts een aanbeveling voor de lidstaten. Daarom heb ik er steeds weer op aangedrongen de richtlijn in zijn geheel te verwerpen, daar deze overbodig is geworden.</p>
    </intervention>
    <intervention id="3-147" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, de invoering van de euro heeft ongetwijfeld allerlei dingen vergemakkelijkt – zoals de internationale handel – maar daarbij mogen we de ogen niet sluiten voor de minder positieve aspecten, zoals de overdracht van soevereiniteit of prijsstijgingen.</p>
      <p sl="de">Net als bij elke EU-uitbreiding wordt tenslotte ook bij de invoering van de euro in de nieuwe lidstaten de kwetsbare stabiliteit van het hele systeem beïnvloed. Daarom moeten wij er mijns inziens in elk geval voor zorgen dat het evenwicht van het geheel niet wordt verstoord door de opname van zwakke nationale economieën.</p>
      <p sl="de">Het kan best zo zijn dat Cyprus en Malta er klaar voor zijn. In het verleden is echter net iets te vaak met gemerkte kaarten gespeeld om in de euroclub te worden opgenomen. Een dermate belangrijke beslissing mag mijns inziens absoluut niet over de hoofden van de bevolking heen worden genomen. Daarom onthoud ik mij in dit geval van stemming.</p>
    </intervention>
    <intervention id="3-148" speaker_id="4466" name="Ilda Figueiredo" is_mep="True" mode="written">
      <p sl="pt">We hebben ons van stemming onthouden omdat we respect hebben voor het soevereine besluit van een lidstaat om tot de eurozone toe te treden. Ons verzet tegen het opzetten van een Economische en Monetaire Unie en een eurozone is alom bekend. Het geval-Portugal toont duidelijk aan dat de euro een instrument is voor het bevorderen van loonmatiging en flexibiliteit in de arbeidsbetrekkingen. Door vast te houden aan de nominale in plaats van de reële convergentie was de euro slecht voor de groei, werkgelegenheid en levensstandaard en kwam hij alleen ten goede aan de grote Europese multinationals en financiële concerns.</p>
      <p sl="pt">Daar komt bij dat het idee om de eurozone versneld uit te breiden ook door politieke overwegingen is ingegeven. Het gaat er vooral om de politieke integratie te verdiepen en de eurozone te versterken. Door de toetreding van twee nieuwe staten – Malta en Cyprus – zal nu meer dan de helft van de lidstaten van de Europese Unie tot de eurozone behoren. Dat is een belangrijke "psychologische" horde – en dat terwijl de ontevredenheid onder de werknemers en de burgers in de eurozone toeneemt en er opnieuw over het Grondwettelijk Verdrag wordt gesproken. Daarom is een meerderheid hier vóór toetreding, ook al voldoet Malta niet aan alle criteria voor nominale convergentie. Net als voorheen gaat het hier niet om een "economische" beslissing, maar om een politiek besluit.</p>
    </intervention>
    <intervention id="3-149" speaker_id="28235" name="Cem Özdemir" is_mep="True" mode="written">
      <p sl="de">Op basis van economische criteria is de beslissing ongetwijfeld consequent, maar vanuit politiek oogpunt desondanks betreurenswaardig. We laten de kans liggen dat beide kanten van het eiland Cyprus samen tot de eurozone kunnen toetreden. De euro had gebruikt kunnen worden om het noorden en het zuiden nader tot elkaar te brengen, maar in plaats daarvan wordt de kloof tussen beide delen van het eiland alleen maar dieper.</p>
    </intervention>
    <intervention id="3-151" speaker_id="23938" name="John Attard-Montalto" is_mep="True" mode="spoken">
      <p sl="mt">Dank u, mijnheer de Voorzitter. De regering heeft in haar beleid de doelstelling opgenomen dat de euro op 1 januari 2008 moet worden ingevoerd. Maar om dat doorgang te kunnen laten vinden, moet worden voldaan aan een aantal criteria, bijvoorbeeld met betrekking tot het begrotingstekort en de inflatie. Deze factoren hadden vanzelfsprekend een negatief effect op het financieel beleid van de regering en op de meer kwetsbare lagen van de samenleving.</p>
      <p sl="mt">We hadden wel degelijk het gevoel dat er een alternatief was waarbij de euro weliswaar ingevoerd zou worden maar in een langzamer tempo. Onze toetreding tot de eurozone zal zeker een aantal positieve effecten sorteren, maar het zal ook een averechts effect hebben op andere terreinen. Desondanks heeft de Maltese delegatie van de Maltese Partij van de Arbeid met het oog op het nationaal belang vóór gestemd.</p>
    </intervention>
    <intervention id="3-152" speaker_id="28325" name="Sylwester Chruszcz" is_mep="True" mode="spoken">
      <p sl="pl">Mijnheer de Voorzitter, vandaag hebben we gediscussieerd en gestemd over uitbreiding van de eurozone met Cyprus en Malta. Ik laat het over aan de inwoners van die landen om te beslissen over het opheffen van de nationale munt. Als afgevaardigde van de Liga van Poolse Families in het Europees Parlement, ben ik er echter op tegen dat Polen toetreedt tot de eurozone, met alle nadelige economische en maatschappelijke gevolgen van dien.</p>
      <p sl="pl">Volgens alle actuele opiniepeilingen zit de meerderheid van de Polen niet te wachten op de euro. Niet alleen ben ik van mening dat het zich niet loont dingen te overhaasten, maar ook dat het zich überhaupt niet loont om de euro in Polen in te voeren. Evenmin ben ik het eens met de meningen die vandaag zijn verkondigd over de verplichting van lidstaten om toe te treden tot de eurozone. De Polen moeten zich in een nationaal referendum over dit onderwerp kunnen uitspreken. Naar ik hoop blijft de Poolse złoty, net als het Britse pond en de Deense en Zweedse kroon, een nationale munt in Europa.</p>
    </intervention>
    <intervention id="3-153" speaker_id="4466" name="Ilda Figueiredo" is_mep="True" mode="written">
      <p sl="pt">Dat we ons verzet hebben tegen het opzetten van de Economische en Monetaire Unie en de invoering van de euro is bekend en blijkt ook uit onze stem met betrekking tot de resolutie van het Europees Parlement van 2 mei 1998, de resolutie die de eurozone van de twaalf oprichterslanden – waaronder Portugal – tot stand heeft gebracht. Wij menen namelijk dat het monetair beleid en het recht geld uit te geven tot de exclusieve bevoegdheden van de lidstaten behoort. Daarom zijn we tegen deze overdracht van soevereiniteit – het wordt zo immers onmogelijk een antwoord te formuleren op de economische en sociale problemen van elk afzonderlijk land. Portugal is daarvan een voorbeeld.</p>
      <p sl="pt">Het idee om de eurozone versneld uit te breiden wordt door politieke overwegingen ingegeven. Het gaat er vooral om de politieke integratie te verdiepen en de eurozone te versterken. Dat is nu wel heel duidelijk: Malta voldoet namelijk niet aan alle criteria voor nominale convergentie. Door de toetreding van twee nieuwe staten – Malta en Cyprus – zal nu meer dan de helft van de lidstaten van de Europese Unie tot de eurozone behoren. Dat is een belangrijk "psychologische" horde – zeker nu de ontevredenheid onder de werknemers en de burgers in de eurozone toeneemt en er opnieuw over het Grondwettelijk Verdrag wordt gesproken.</p>
      <p sl="pt">We hebben echter respect voor het soevereine besluit van een lidstaat om tot de eurozone toe te treden. Daarom hebben we ons van stemming onthouden.</p>
    </intervention>
    <intervention id="3-155" speaker_id="4549" name="Jonathan Evans" is_mep="True" mode="written">
      <p sl="en">De Britse conservatieven hebben zich er altijd tegen verzet dat het VK zou toetreden tot de eurozone. Wij hebben echter nooit het recht van andere soevereine naties betwist een gemeenschappelijk monetair stelsel te vormen. Onze onthouding weerspiegelt onze opvatting dat het aan de leden van de eurozone is te bepalen hoe het monetair beleid, met het oog op een stabiele munt, het best kan worden gevoerd.</p>
    </intervention>
    <intervention id="3-156" speaker_id="1164" name="Bruno Gollnisch" is_mep="True" mode="written">
      <p sl="nl">Onze stemming betreffende de invoering van de euro door Malta en Cyprus zal identiek zijn aan onze stemming voor Slovenië: wij zullen ons onthouden. Wij zullen niet ingaan tegen wat naar wij hopen de bewuste wens van soevereine volken is.</p>
      <p sl="nl">We moeten echter constateren dat er een grens is overschreden: het is niet op hun uitdrukkelijke verzoek, maar omdat ze bijna voldoen aan de “stompzinnige” criteria van Maastricht, zoals de heer Prodi zou hebben gezegd, dat deze landen de euro moeten invoeren. En zijn hun burgers geïnformeerd? Ten minste een van deze landen voldoet niet aan de fameuze criteria en geen van beide, zo lijkt het, verschaft de cijfers om te kunnen beoordelen in hoeverre ze er klaar voor zijn. Waarom zouden we ons haasten? We tasten geheel in het duister over de praktische en technische maatregelen voor de concrete overgang naar de Europese munt. En de absorptiecapaciteit van de eurozone, waar de heer Langen zich ooit zorgen over maakte, is uit het plaatje en uit de analyse verdwenen.</p>
      <p sl="nl">We worden opnieuw geconfronteerd met het fietssyndroom waaraan de Europese eenwording lijkt te lijden: als ze niet vooruitgaat, valt ze. We moeten koste wat kost de eurozone uitbreiden. Punt uit! De waarheid is dat de Europese burger daarvoor de prijs moet betalen!</p>
    </intervention>
    <intervention id="3-157" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Wij hebben besloten om ons bij de eindstemming te onthouden van stemming over deze verslagen. Het is aan de burgers van Cyprus en Malta om – liefst via een referendum – te besluiten of ze willen dat hun land zich aansluit bij de EMU.</p>
      <p sl="nl">Wij vinden dat Zweden buiten de monetaire unie moet blijven en wij bevelen andere landen evenmin aan om zich daarbij aan te sluiten.</p>
    </intervention>
    <intervention id="3-158" speaker_id="1708" name="Marie-Noëlle Lienemann" is_mep="True" mode="written">
      <p sl="nl">Ik heb vóór de invoering van de euro in Malta en Cyprus gestemd, want daarmee steunen we verdergaande integratie van deze landen in de richting die de Unie voorstaat. Dit besluit had echter gepaard moeten gaan met maatregelen om een democratischer beheer van de gemeenschappelijke munt mogelijk te maken (totstandbrenging van echt economisch bestuur van de eurozone dat tegenwicht kan bieden aan de macht van de ECB, aanpassing van de doelstellingen van de Centrale Bank zodat het streven naar groei en volledige werkgelegenheid er deel van uitmaken, aanpassing van de criteria uit het Stabiliteitspact om overheidsinvesteringen in de toekomst niet te benadelen).</p>
      <p sl="nl">Laten we ervoor waken de eurozone eindeloos uit te breiden zonder nieuwe perspectieven.</p>
    </intervention>
    <intervention id="3-160" speaker_id="28132" name="Richard James Ashworth" is_mep="True" mode="written">
      <p sl="en">De Britse conservatieve delegatie steunt de motie van de Begrotingscommissie in haar oproep aan de Commissie de financieringsvoorstellen voor het Galileo-project opnieuw in te dienen. Wij staan echter zeer kritisch tegenover voorstellen om dit project uit de huidige Europese begroting te financieren.</p>
    </intervention>
    <intervention id="3-161" speaker_id="31123" name="Pedro Guerreiro" is_mep="True" mode="written">
      <p sl="pt">Wij betreuren het dat een belangrijke meerderheid van het Europees Parlement de door onze fractie voorgestelde amendementen heeft verworpen. Die waren bedoeld om te verzekeren dat "het Galileo-programma onder welke omstandigheden dan ook niet voor militaire doeleinden wordt gebruikt". We wilden bovendien dat er "bepalingen worden opgenomen om elke vorm van privatisering in de toekomst uit te sluiten", zodat de uitvoering van dit programma geheel uit openbare fondsen wordt gefinancierd.</p>
      <p sl="pt">Betekent dit dat er na de enorme openbare investeringen die er zijn gedaan nu al wordt nagedacht over de – onaanvaardbare – mogelijkheid om met een particuliere entiteit een overeenkomst aan te gaan voor de exploitatie van Galileo?</p>
      <p sl="pt">Ons standpunt is duidelijk.</p>
      <p sl="pt">Wij menen dat het Galileo-programma (Europees programma voor satellietradionavigatie) kan bijdragen tot samenwerking, technische en wetenschappelijke vooruitgang, de toegang en de uitwisseling van informatie.</p>
      <p sl="pt">Het gaat hier om een project dat uit openbare fondsen moet worden gefinancierd en dat onder openbaar toezicht moet komen te staan. Galileo moet een openbare dienst leveren en alle gebruikers moeten op gelijke wijze toegang tot die dienst krijgen. Gebruikers moeten bovendien gratis gebruik kunnen maken van de gegevens.</p>
      <p sl="pt">In het kader van dit project dienen al de rechten, garanties en vrijheden van de burgers in afdoende mate te worden gegarandeerd. Het project mag niet worden gebruikt voor militaire doeleinden of ten behoeve van zogenaamde veiligheidsstrategieën.</p>
    </intervention>
    <intervention id="3-162" speaker_id="photo_generic" name="Jens Holm, Kartika Tamara Liotard, Helmuth Markov, Erik Meijer, Søren Bo Søndergaard en Eva-Britt Svensson" is_mep="True" mode="written">
      <p sl="en">De EU-lidstaten is gevraagd met nogmaals 2 400 000 000 euro over de brug te komen om Galileo, het Europese satellietnavigatiesysteem, af te kunnen sluiten. Al vele jaren horen we dat dit project technologische vernieuwing zal brengen, aan de vraag van de consument zal voldoen, en werkgelegenheid en onafhankelijkheid van de Verenigde Staten op zal leveren. Deze voordelen zouden de besteding van gemeenschapsgelden kunnen rechtvaardigen, in plaats van de financiering van het project over te laten aan winstgerichte multinationals of de Amerikaanse oorlogsindustrie. Zolang Galileo een vreedzaam proces blijft, zijn wij er in principe niet tegen. Helaas wordt Galileo tien tot twintig jaar te laat ontwikkeld, en ondertussen heeft GPS, de Amerikaanse tegenhanger, de wereldmarkt veroverd. Hierdoor is Galileo een duur prestigeproject geworden. De grote bedrijven zijn misschien nog wel enthousiast over de grote sommen gemeenschapsgeld die hierin gepompt worden, maar kiezers en consumenten zullen dit steeds meer gaan zien als een enorme geldverspilling. Europese bedrijven weigeren deel te nemen aan publiek-private partnerschappen omdat zij geen winst verwachten te maken vanwege de achterstand ten opzichte van GPS. Zij hebben hun zinnen gezet op een grote gratis gemeenschapsinvestering in 2012. Daarom willen we niet nóg meer geld spenderen aan Galileo. Als het project geen toekomst heeft, moeten we er een punt achter durven zetten.</p>
    </intervention>
    <intervention id="3-163" speaker_id="28142" name="Nils Lundgren" is_mep="True" mode="written">
      <p sl="nl">De lidstaten van de EU zullen technologisch afhankelijk worden van de huidige en toekomstige militaire supermachten, zoals de Verenigde Staten, Rusland en China, als ze geen eigen satellietradionavigatiesysteem kunnen ontwikkelen</p>
      <p sl="nl">Het Galileo-systeem is zonder twijfel nodig, maar het kostbare project moet in ruimere mate worden gefinancierd door particuliere actoren met politieke steun. In paragraaf 6 van de resolutie wordt vastgesteld dat het Europees Parlement vindt dat het Galileo-programma volledig moet worden gefinancierd uit de begroting van de Europee Unie. Ik ben niet bereid om zover te gaan, en kies er daarom voor om tegen de resolutie in haar geheel te stemmen.</p>
    </intervention>
    <intervention id="3-164" speaker_id="28211" name="Lydia Schenardi" is_mep="True" mode="written">
      <p sl="nl">Wij staan achter het project-Galileo, zij het dat we enkele voorbehouden hebben aangebracht bij onze steun.</p>
      <p sl="nl">Wij kunnen ons echter niet achter deze resolutie scharen. Het is betreurenswaardig dat, na het voorspelbare mislukken van het publiek-private partnerschap, dit Parlement zich bereid verklaart af te zien van een onafhankelijk GPS-systeem als het niet enkel meer een communautair project is en ook rechtstreeks door lidstaten gefinancierd mag worden.</p>
      <p sl="nl">Galileo is nuttig! Het moet gefinancierd worden, op welke manier dan ook. Slaagt de Commissie er niet in 2,4 miljard euro te vinden, op de honderden miljarden die ze tussen nu en 2013, niet altijd nuttig, wil uitgeven? En wat dan nog? Waarom moeten de lidstaten buiten spel worden gezet? Galileo is geen speeltje, noch het exclusieve en symbolische project van een bureaucratisch Europa dat ons wil doen geloven dat het niet alleen met zichzelf, zijn competenties en zijn duurzaamheid bezig is.</p>
      <p sl="nl">Laten we voor deze ene keer geen stokpaardjes berijden. Laten we in dit industriële avontuur een kwart van de politieke wil steken die een handvol lidstaten een paar jaar geleden heeft gestoken in de totstandbrenging van een Europese lucht- en ruimtevaartindustrie, en aantonen wat u niet wilt toegeven: intergouvernementele samenwerking werkt! In Brussel daarentegen is deze vleugellam.</p>
    </intervention>
    <intervention id="3-165" speaker_id="4513" name="Geoffrey Van Orden" is_mep="True" mode="written">
      <p sl="en">De intentie achter de resolutie is heel duidelijk: Galileo moet worden gefinancierd met een blanco cheque uit publieke middelen om de politieke ambities van de EU te helpen realiseren. De samenwerking bij technologische projecten heeft een nogal dubieuze staat van dienst. De EU dient hierin geen rol te spelen, en de doelstellingen dienen volstrekt helder te zijn: samenwerking dient plaats te vinden uit economische, strategische en industriële motieven – niet om de rol van de EU als speler op het wereldtoneel te versterken.</p>
      <p sl="en">De Britse conservatieven willen kansen scheppen voor de Britse industrie en O[amp]O, maar deze resolutie biedt daar geen garanties voor. De resolutie steunt het voorstel van de Commissie om publieke middelen – uit de EU-begroting – te gebruiken voor het hele Galileo-project. Dit voorstel zou nogmaals een aanslag betekenen op de beurs van de belastingbetaler in het Verenigd Koninkrijk en andere lidstaten van de EU, terwijl deze daar op geen enkele wijze inspraak in heeft.</p>
      <p sl="en">De EU had altijd moeite om militaire toepassingen toe te geven, maar heeft haar terughoudendheid in dezen nu laten varen. In de mededeling van de Commissie betreffende het Europese ruimtevaartbeleid (26 april 2007) is het waarborgen van “de Europese veiligheid en defensie in de ruimte” een van de hoofddoelstellingen. De Britse conservatieven zijn al jaren tegenstander van het gemeenschappelijk Europees veiligheids- en defensiebeleid, en zijn dan ook gekant tegen een grotere inmenging van de Commissie op defensiegebied.</p>
    </intervention>
    <intervention id="3-167" speaker_id="4466" name="Ilda Figueiredo" is_mep="True" mode="written">
      <p sl="pt">De titel en de eerste considerans van dit verslag volstonden om ons te doen besluiten tegen te stemmen. De communautaire wetgeving inzake overheidsopdrachten is erop gericht de openbare markten van de lidstaten te openen voor grensoverschrijdende mededinging om zo de ontwikkeling van de interne markt te steunen, overeenkomstig de liberale agenda van de strategie van Lissabon. Het gaat dus eigenlijk om liberalisering.</p>
      <p sl="pt">Uiteraard zijn wij voor het opstellen van nationale regels voor transparantie met betrekking tot overheidsopdrachten, en we beseffen heel goed dat de openbare markten gebruikt kunnen worden om de economische structuur en nationale kleine en middelgrote ondernemingen verder te ontwikkelen. Dit soort ondernemingen vertegenwoordigen immers een enorm belang. Er is echter een groot verschil dat ons in dit geval noopt tegen te stemmen, en dat is dat de bevoegdheid in dezen bij de lidstaten moet blijven berusten.</p>
      <p sl="pt">Overheidsopdrachten zijn ook heel belangrijk als instrument voor het bevorderen van het sociale en het milieubeleid, aangezien voor zulke contracten criteria voor toekenning kunnen gelden die op deze twee beleidsgebieden betrekking hebben. Deze interventiemogelijkheden mogen niet op supranationaal niveau worden beperkt uit hoofde van regels voor non-discriminatie en andere economische belangen.</p>
    </intervention>
    <intervention id="3-169" speaker_id="photo_generic" name="Gay Mitchell, Mairead McGuinness, Colm Burke en Jim Higgins" is_mep="True" mode="written">
      <p sl="en">Wij hebben voor deel 1 van paragraaf 40 en tegen deel 2 van paragraaf 40 gestemd. Ook hebben we voor het eerste deel van paragraaf 41 en tegen het tweede deel gestemd. We hebben geen stem afgegeven voor de resolutie als geheel.</p>
      <p sl="en">De reden hiervoor is dat we niet de indruk willen wekken dat we een interpretatie van het woord “rechten” ondersteunen die impliceert dat we vóór abortus zouden zijn. Uiteraard staan we achter de algemene oriëntatie van de millenniumdoelstellingen en hebben daarom niet tegen de resolutie als geheel gestemd.</p>
    </intervention>
    <intervention id="3-170" speaker_id="28310" name="Edite Estrela" is_mep="True" mode="written">
      <p sl="pt">Ik heb vóór het verslag-Kinnock (A6-220/2007) over “de millenniumdoelstellingen voor ontwikkeling – halverwege” gestemd, omdat ik geloof dat we behoefte hebben aan een ruim opgezet partnerschap om de millenniumdoelstellingen te verwezenlijken. Het is dus wenselijk dat de nationale parlementen en het maatschappelijk middenveld van de betrokken landen ook participeren.</p>
      <p sl="pt">Eén van de belangrijkste voorwaarden voor het verwezenlijken van deze doelstellingen is het terugdringen van de armoede met 50 procent tegen 2015. Er zal daarbij bijzondere aandacht moeten worden besteed aan hiv/aids, tuberculose en malaria. Genderongelijkheid en discriminatie van vrouwen zijn andere elementen waarmee we in onze ontwikkelingsprogramma’s rekening dienen te houden.</p>
    </intervention>
    <intervention id="3-171" speaker_id="31123" name="Pedro Guerreiro" is_mep="True" mode="written">
      <p sl="pt">Het is een goede zaak dat in dit verslag erkend wordt dat de toestand in de wereld ernstig is.</p>
      <p sl="pt">Het verslag van de VN over de millenniumdoelstellingen van 2006 stelt overigens dat er bij de bestrijding van de honger onvoldoende vooruitgang is geboekt. Honger is de afgelopen jaren zelfs toegenomen, zodat nu 854 miljoen mensen (17 procent van de wereldbevolking) dagelijks honger lijden en er elke dag 16 000 kinderen sterven aan de gevolgen van ondervoeding.</p>
      <p sl="pt">Ook dit verslag verzuimt echter aan te geven wat de onderliggende oorzaken van deze toestand zijn.</p>
      <p sl="pt">Er sterven dagelijks 16 000 kinderen per dag aan de gevolgen van de honger. Dan moeten we onze veroordeling uitspreken over het feit dat:</p>
      <p sl="pt">de Amerikaanse regering in haar begroting voor 2007 meer dan 600 miljard dollar uittrekt voor militaire uitgaven;</p>
      <p sl="pt">de 691 rijkste mensen van deze wereld elk voor zich een netto fortuin van 2,2 miljard dollar bezitten, wat erop neerkomt dat ze tezamen meer bezitten dan de 145 armste landen bij elkaar;</p>
      <p sl="pt">dat de 500 rijkste mensen samen meer bezitten dan de 416 miljoen armste;</p>
      <p sl="pt">dat de 8 miljoen rijkste mensen een netto fortuin bezitten dat overeenstemt met 80 procent van het bbp van alle landen in deze wereld tezamen.</p>
      <p sl="pt">Dat is de onderliggende oorzaak van het probleem.</p>
    </intervention>
    <intervention id="3-172" speaker_id="1403" name="David Martin" is_mep="True" mode="written">
      <p sl="en">De rapporteur heeft dit uiterst belangrijke onderwerp op een lovenswaardige manier aangepakt. Onze inspanningen om de MDG’s te verwezenlijken, dienen te worden verdubbeld. Dit betekent grootschalige vermindering van de schuldenlast en uitbreiding van beter gecoördineerde, doelgerichtere hulp.</p>
    </intervention>
    <intervention id="3-173" speaker_id="4461" name="Luís Queiró" is_mep="True" mode="written">
      <p sl="pt">In deze stemverklaring wil ik graag twee punten aan de orde brengen die volgens mij van belang zijn.</p>
      <p sl="pt">In de eerste alinea van de resolutie staat: “onderstreept dat het overheersende doel van ontwikkelingssamenwerking de bestrijding van armoede is en behoort te zijn; wijst er echter op dat deze strijd niet beperkt blijft tot materiële groei en dat derhalve de opbouw van de democratie en de bevordering van de mensenrechten, de regels van de rechtsstaat en de beginselen van rechtvaardigheid, gelijkheid, transparantie en controleerbaarheid altijd centraal moeten staan bij dit soort samenwerking”.</p>
      <p sl="pt">Ik heb me niet verzet tegen deze resolutie, omdat ik geloof dat we met betrekking tot dit onderwerp al het mogelijke moeten ondernemen. Ik geloof echter wel dat we er vooral op moeten wijzen dat de bestrijding van de armoede alleen doeltreffend kan zijn als we ook de onderliggende oorzaken aanpakken. En slecht bestuur blijft één van de belangrijkste oorzaken van armoede. Daarom is het zo belangrijk dat we een gevecht op twee fronten voeren. Niet zozeer om een model op te leggen, maar omdat we, als we ons met slecht één aspect bezig houden, niets anders doen dan nu een probleem oplossen dat zich morgen weer zal voordoen.</p>
      <p sl="pt">Eén slotopmerking. Het verslag stelt vast dat Portugal, dat tijdens zijn voorzitterschap de EU-Afrika-Top zal organiseren, in 2006 maar 0,21 procent officiële ontwikkelingshulp/BNI heeft gehaald. Dat is heel erg.</p>
    </intervention>
    <intervention id="3-174" speaker_id="28358" name="Konrad Szymański" is_mep="True" mode="written">
      <p sl="pl">Ik heb mij gedwongen gevoeld tegen het verslag “over millenniumdoelstellingen voor ontwikkeling – halverwege” te stemmen.</p>
      <p sl="pl">De in het verslag vervatte voorstellen om abortus uit de Europese begroting te betalen, moeten wel leiden tot verdeeldheid over de hulpstrategie voor Afrika, wat de effectiviteit van de hulpacties zal schaden. Abortus biedt noch in moreel, noch in medisch opzicht een oplossing voor de sterfte van moeders bij de bevalling.</p>
      <p sl="pl">Het financieren van abortus in Afrika met Europese middelen is strijdig met het hulpprincipe, omdat alle burgers van de Europese Unie zo indirect worden gedwongen daaraan mee te doen. Bovendien is dit een vorm van moreel imperialisme ten opzichte van Afrika. Wanneer dit Huis het financieren van abortus in derdewereldlanden blijft steunen, is dat de grootste vergissing die we begaan bij het vormgeven van humanitaire hulp.</p>
    </intervention>
    <intervention id="3-176" speaker_id="photo_generic" name="Gerard Batten, Roger Knapman en Thomas Wise" is_mep="True" mode="written">
      <p sl="en">De UKIP erkent de legitimiteit van de Paritaire Parlementaire Vergadering ACS-EU niet en kan dit amendement daarom niet steunen. We onderschrijven echter wel de geest van de tekst en hopen hartgrondig dat de internationale gemeenschap als geheel er zorg voor zal dragen dat het internationale reisverbod voor de belangrijkste figuren van het Zimbabwaanse regime volledig zal worden gerespecteerd.</p>
    </intervention>
    <intervention id="3-177" speaker_id="28493" name="Derek Roland Clark" is_mep="True" mode="written">
      <p sl="en">De UKIP erkent de legitimiteit van de Paritaire Parlementaire Vergadering ACS-EU niet en kan dit amendement daarom niet steunen. We onderschrijven echter wel de geest van de tekst en hopen hartgrondig dat de internationale gemeenschap als geheel er zorg voor zal dragen dat het internationale reisverbod voor de belangrijkste figuren van het Zimbabwaanse regime volledig zal worden gerespecteerd.</p>
    </intervention>
    <intervention id="3-178" speaker_id="1403" name="David Martin" is_mep="True" mode="written">
      <p sl="en">Het werk van de Paritaire Parlementaire Vergadering ACS-EU is van levensbelang als we kijken naar het grote aantal minst ontwikkelde landen in die groep en de omvang van ontwikkelingshulp die de EU aan de ACS-landen verstrekt. Ik sta achter vele van de eisen uit het verslag, zoals de oproep aan nationale parlementen en het maatschappelijk middenveld om een grotere rol te spelen in het proces van programmering van nationale steun in de ACS.</p>
    </intervention>
    <intervention id="3-179" speaker_id="4461" name="Luís Queiró" is_mep="True" mode="written">
      <p sl="pt">Zoals blijkt uit de vandaag aangenomen resolutie vormen de werkzaamheden van de Paritaire Parlementaire Vergadering ACS-EU (zowel in 2006 als in voorgaande jaren) een goed forum voor het opzetten van de structuren, betrekkingen en de dialoog die voor het creëren van de fundamenten van een goede samenwerking tussen beide partijen en de ontwikkeling van werkelijk zinvolle projecten onontbeerlijk zijn.</p>
      <p sl="pt">Er is reeds het een en ander tot stand gebracht, en dat is goed, maar we zullen ons toch vooral moeten bezig houden met wat er nog moet worden gedaan. Op ons rust de plicht – niet alleen in ethische en morele zin, maar ook met het oog op de behartiging van onze eigen belangen – de geassocieerde landen te steunen bij hun ontwikkeling en met hen mechanismen op te zetten om hun economieën te openen en er zo voor te zorgen dat de mondialisering eerst en vooral een gunstig fenomeen wordt. Wij, van onze kant, zullen ons dus een inspanning moeten getroosten om de negatieve aspecten van dit fenomeen zoveel mogelijk te bestrijden.</p>
      <p sl="pt">Het is dus van belang – en nu heb ik het ook over de partners – dat de komende EU-Afrika-Top, die tijdens het Portugees Voorzitterschap zal worden georganiseerd, consistent is. Realisme met resultaten verdient de voorkeur boven utopieën die nog nooit iets opgeleverd hebben.</p>
    </intervention>
  </section>
  <section id="creitem18" title="7. Rectificaties stemgedrag/voorgenomen stemgedrag: zie notulen"/>
  <section id="creitem19" title="8. Samenstelling Parlement: zie notulen"/>
  <section id="creitem20" title="9. Goedkeuring van de notulen van de vorige vergadering: zie notulen"/>
  <section id="creitem21" title="10. Naar een verdrag inzake de wapenhandel (debat)">
    <intervention id="3-186" speaker_id="4470" name="De Voorzitter" is_mep="True" mode="spoken">
      <p sl="nl">Aan de orde zijn de verklaringen van de Raad en de Commissie: Naar een verdrag inzake de wapenhandel.</p>
    </intervention>
    <intervention id="3-187" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Mijnheer de Voorzitter, geachte commissaris Ferrero-Waldner, dames en heren, de illegale handel in wapens en het onverantwoorde beleid van exportcontroles van sommige landen wakkeren wereldwijd conflicten aan, leiden tot mensenrechtenschendingen en bevorderen criminaliteit en terrorisme. Ze staan bovendien een duurzame economische ontwikkeling van hele regio’s in de weg.</p>
      <p sl="de">In dit licht is een aantal jaren geleden het idee ontstaan om globale principes voor de wapenhandel bindend vast te leggen in een verdrag. Het idee voor het wapenhandelsverdrag ATT was geboren. De lidstaten van de Europese Unie hebben zich van meet af aan sterk gemaakt voor een dergelijk verdrag, en ook het huidige voorzitterschap van de Raad hecht veel belang aan dit proces. Tijdens een vergadering op 18 juni heeft de Raad Algemene Zaken en Externe Betrekkingen opnieuw benadrukt hoe belangrijk een wapenhandelsverdrag is.</p>
      <p sl="de">Het doet me deugd dat de rapporteur voor de gedragscode van de EU betreffende wapenuitvoer van het EP, de heer Romeva i Rueda, de uitnodiging van het voorzitterschap voor het informele seminar voor leden van de werkgroep van de Raad COARM begin januari in Berlijn heeft aangenomen. Hij heeft daar uitvoerig verslag gedaan van de zienswijze van het Europees Parlement met betrekking tot een mondiaal wapenhandelsverdrag. Het voorzitterschap deelt de mening van de heer Romeva dat zo’n verdrag van buitengewoon groot belang is om bindende en verantwoorde regels op te leggen aan de mondiale wapenhandel.</p>
      <p sl="de">Een belangrijke stap was de aanneming van resolutie 61/89 door de Algemene Vergadering van de Verenigde Naties op 6 december 2006. De secretaris-generaal wordt hierin opgeroepen de standpunten van de leden van de Verenigde Naties te achterhalen en uiterlijk in 2008 een groep deskundigen op te zetten. Deze groep moet de haalbaarheid, reikwijdte en onderdelen van zo’n verdrag bepalen. Veel EU-lidstaten zijn voorafgaand aan de Algemene Vergadering betrokken geweest bij het opstellen van de resolutie en hebben geprobeerd andere landen voor aanneming van de resolutie te winnen.</p>
      <p sl="de">Tot nu toe hebben ongeveer 80 landen gehoor gegeven aan de oproep van de secretaris-generaal van de Verenigde Naties, waaronder alle EU-lidstaten. Het voorzitterschap van de Raad heeft in een eigen EU-advies aan de secretaris-generaal de gedragscode van de EU als positief voorbeeld voor internationale samenwerking op het gebied van de controle op wapenexporten genoemd en voor een wapenhandelsverdrag gepleit. Samen met andere lidstaten van de EU dringt het voorzitterschap nog steeds aan op het indienen van nationale papieren. Een groot aantal positieve adviezen is van uitgesproken belang om de brede steun die het project wereldwijd geniet, aan te tonen.</p>
      <p sl="de">Bepalend voor het succes van een dergelijk verdrag is de deelname van alle grote exporteurs van militair materieel, maar ook van de importeurs van deze goederen. De Verenigde Naties zijn daarom het juiste platform voor deze onderhandelingen.</p>
      <p sl="de">Als voorbeeld wil ik twee onderwerpen noemen, waar de groep van deskundigen speciale aandacht aan moet schenken opdat dit verdrag zijn doel bereikt: ten eerste moet het toepassingsgebied van het verdrag gedetailleerd worden omschreven aan de hand van een eigen controlelijst. Deze dient verder te gaan dan de categorieën van het wapenregister van de Verenigde Naties, en moet bijvoorbeeld ook handvuurwapens en lichte wapens, munitie en MANPADS omvatten. Ook moet op passende wijze aandacht worden besteed aan productieapparatuur en technologie.</p>
      <p sl="de">Ten tweede moet het verdrag ook uitvoerige criteria bevatten die moeten worden toegepast bij exportbeslissingen, waaronder de inachtneming van wapenembargo’s, respect voor de mensenrechten in het land van bestemming, handhaven van regionale stabiliteit, voorkomen van interne of regionale conflicten, stimuleren van een duurzame ontwikkeling en voorkomen dat goederen onverhoopt worden doorgesluisd naar een ander gebied.</p>
      <p sl="de">Wereldwijd hebben zich al talrijke regionale organisaties met deze vraagstukken beziggehouden. De gedragscode van de Europese Unie betreffende wapenuitvoer is het verst ontwikkelde internationale instrument voor controle op wapenexporten. De Europese Unie kan daarom met name voor deze vraagstukken refereren aan haar ervaringen met de gedragscode. De Unie moet echter voorkomen dat de indruk ontstaat dat zij de EU-gedragscode aan andere leden van de Verenigde Naties wil opdringen. Per slot van rekening bestaat er momenteel wereldwijd opmerkelijk grote steun voor dit project. De Europese Unie, waartoe een aantal belangrijke exportlanden behoren, heeft echter een bijzondere verantwoordelijkheid in dit proces.</p>
      <p sl="de">Ik wil ook wijzen op de belangrijke rol die het maatschappelijk middenveld speelt: non-gouvernementele organisaties, wetenschappers en media dragen er in belangrijke mate toe bij regeringen die twijfelen aan de noodzaak van een wapenhandelsverdrag over de streep te trekken. Zij hebben van begin af aan nuttige suggesties en bijdragen geleverd, en ik wil de non-gouvernementele organisaties dan ook oproepen actief bij dit proces betrokken te blijven.</p>
      <p sl="de">Het voorzitterschap is verheugd over het feit dat het Europees Parlement zich meermaals voor het sluiten van een mondiaal wapenhandelsverdrag heeft uitgesproken en zijn interparlementaire contacten voor dit doel benut. Ik heb de laatste ontwerpresolutie met grote belangstelling gelezen en sta volledig achter de relevante voorstellen. Ik hoop ten zeerste dat we de intensieve dialoog met het Europees Parlement ook in deze belangrijke kwestie kunnen voortzetten en intensiveren.</p>
      <a text="(Applaus)"/>
    </intervention>
    <intervention id="3-188" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">lid van de Commissie . Mijnheer de Voorzitter, ik heb nog een aantal opmerkingen naar aanleiding van het betoog van de fungerend voorzitter van de Raad.</p>
      <p sl="en">De afgelopen jaren stond de strijd tegen de illegale verspreiding van wapens in het middelpunt van de belangstelling bij politici en burgers, en het blijft een belangrijke aangelegenheid voor ieder van ons. Mijn lof aan de geachte afgevaardigden voor het getoonde leiderschap wat betreft het juridisch bindende wapenhandelsverdrag waarmee de internationale handel in conventionele wapens wordt geregeld. Dit ambitieuze verdrag voorziet in algemene internationale normen. Ik heb begrepen dat uw motie voor een resolutie al is ingediend. De Commissie is ook verheugd over de conclusies van de Raad van twee dagen geleden; ik kom daar niet verder op terug, omdat ze al eerder ter sprake zijn gebracht.</p>
      <p sl="en">We zijn ons allemaal bewust van de negatieve gevolgen van onverantwoordelijke exporten van militair materieel voor de regionale veiligheid, de economische ontwikkeling en de veiligheid van mensen in een aantal van de meest kwetsbare delen van de wereld. Een wapenhandelsverdrag zou van groot belang zijn, bijvoorbeeld bij het terugdringen van de illegale verspreiding van handvuurwapens en lichte wapens. Deze wapens veroorzaken groot menselijk leed en maken de wereld minder veilig, waardoor ze ook onze eigen veiligheid en welvaart aantasten.</p>
      <p sl="en">De illegale handel in conventionele wapens heeft ook mondiale gevolgen; daarom moeten we het veiligheidsbeleid en de ontwikkelingshulp van de EU beter op elkaar afstemmen. Ontwikkeling en veiligheid zijn meer dan ooit met elkaar verweven, en de dreiging die van deze illegale wapens uitgaat, overtreft het directe geweld dat ze veroorzaken. In onze geglobaliseerde wereld vormen de vermindering van bbp en buitenlandse investeringen bijvoorbeeld gemiste kansen die weinig landen zich kunnen veroorloven.</p>
      <p sl="en">Zelfs met een wapenhandelsverdrag blijven in de hele wereld ontelbare illegale wapens in omloop. De Unie zet zich daarom niet alleen op politiek vlak actief in, maar geeft ook praktische steun bij het opbouwen van de juridische en administratieve infrastructuur. Hiermee speelt de EU een belangrijke rol in de strijd tegen de illegale verspreiding van handvuurwapens en lichte wapens.</p>
      <p sl="en">We zijn nu druk bezig met de implementatie van de EU-strategie van 2005 tegen de illegale verspreiding van handvuurwapens en lichte wapens. Zoals u weet, is dit onderwerp niet nieuw voor ons. De Commissie is hier al jaren actief bij betrokken en heeft inmiddels de nodige ervaring opgebouwd bij het samenwerken met internationale organisaties, de academische wereld, Ngo’s en het maatschappelijke middenveld aan de gevolgen van ongewenste of illegale wapenhandel. Er ligt nog heel wat werk in het verschiet, zowel binnen als buiten het verdrag.</p>
      <a text="(Applaus)"/>
    </intervention>
    <intervention id="3-189" speaker_id="28306" name="Ana Maria Gomes" is_mep="True" mode="spoken">
      <p sl="pt">namens de PSE-Fractie. – Pleitbezorgers voor toezicht op bewapening en ontwapening op basis van multilaterale juridische instrumenten hebben de afgelopen jaren weinig reden tot vreugde gehad. Het besluit van de Algemene Vergadering van de VN van afgelopen december om te beginnen met het opstellen van een internationaal wapenhandelsverdrag biedt daarom een zeldzame gelegenheid iets te vieren.</p>
      <p sl="pt">Het verbaast ons niet, maar we vinden het wel treurig dat de Verenigde Staten zich als enige hebben verzet tegen de resolutie die dit proces in gang heeft gezet. Bij dit verdrag gaat het er namelijk niet alleen om een juridische grootste gemene deler te vinden voor de invoer, uitvoer en overdracht van wapens, een antwoord te formuleren op een volledig gemondialiseerde handel en uniforme criteria vast te leggen die de wapenhandel ondergeschikt maken aan de eisen die met het oog op de mensenrechten, de stabiliteit en duurzame ontwikkeling gesteld kunnen worden.</p>
      <p sl="pt">Het is ook van belang dat de openbare opinie in de ontwikkelde landen gemobiliseerd wordt tegen de ondoorzichtigheid van de – legale – miljoenencontracten voor de verkoop van wapens aan geallieerde landen. Het schandalige besluit van de regering van het Verenigd Koninkrijk om een einde te maken aan het recentelijk ingezette onderzoek naar de verkoop van wapens aan Saoedi-Arabië en de daarmee gepaard gaande corruptie op het allerhoogste niveau, is typerend voor de ware aard van deze handel.</p>
      <p sl="pt">Alleen als het om wapens gaat durft een Europese regering een onderzoek dat uit hoofde van het nationaal belang is ingesteld, te blokkeren. De wapenhandel heeft van de zijde van regeringen overal ter wereld altijd een bijzondere behandeling ontvangen en daarom is er een speciaal verdrag nodig om toezicht op deze handel uit te oefenen. De Europese Unie kan en moet daarbij een leidersrol vervullen. We moeten al het nodige ondernemen om ervoor te zorgen dat de lessen die we hebben geleerd bij de interpretatie en toepassing van onze eigen gedragscode – inzonderheid die met betrekking tot de criteria voor duurzame ontwikkeling en de mensenrechten – in dit nieuwe verdrag worden geïntegreerd, aangezien deze twee aspecten nauw met elkander verweven zijn. Mevrouw Ferrero-Waldner heeft daar reeds op gewezen.</p>
      <p sl="pt">De conclusies van de laatste Raad Algemene Zaken zijn in dit verband hoogst welkom. Daarin wordt erop gewezen hoe belangrijk het is dat we met andere staten en organisaties samenwerken bij het uitwerken van dit verdrag. Waar het nu om gaat is dat de Europese Unie deze goede bedoelingen omzet in een diplomatieke strategie voor het ATT, en die dient stevig verankerd te zijn in een gemeenschappelijk standpunt van de Raad. Zolang het Witte Huis het zonder gezond verstand en scrupules moet stellen, is Europees leiderschap op dit gebied dringend gewenst.</p>
    </intervention>
    <intervention id="3-190" speaker_id="23881" name="Marios Matsakis" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, het is toch een schande dat we nog steeds geen juridisch bindend VN-verdrag betreffende de internationale wapenhandel hebben, ondanks het gevaar waaraan de mensheid wordt blootgesteld door de talloze onverantwoorde overdrachten van wapens die al jaren plaatsvinden. Maar zelfs al hadden we zo’n verdrag gehad, dan heb ik zo mijn twijfels of we de middelen hadden gehad, of de verantwoordelijken de wil hadden gehad, om toe te zien op naleving daarvan. Als het VN-verdrag er eenmaal is, moeten we ervoor zorgen dat het op de juiste wijze wordt geïmplementeerd.</p>
      <p sl="en">De meest gewetenloze en moordzuchtige mensen over de hele wereld kunnen vandaag de dag over wapens beschikken. Met voldoende geld op zak en de juiste connecties is alles te koop, van een pistool tot een straaljager. Het is waarschijnlijk slechts een kwestie van tijd voordat zelfs kernwapens op de vrije markt verkrijgbaar zullen zijn.</p>
      <p sl="en">U vraagt zich misschien af waarom zo’n afkeurenswaardige situatie in onze 21e-eeuwse maatschappij kan bestaan? Het antwoord is simpel: er zullen altijd gestoorde figuren rondlopen die met hun ziekelijk criminele plannen anderen iets willen aandoen, net zoals er altijd verdorven handelaren zullen zijn die aan iedereen die maar wil de middelen voor dood en verderf verkopen zolang ze maar winst maken. Hierbij wil ik ook opmerken dat de uiterst lucratieve ondernemingen van de wapenindustrie in een steeds hoger tempo steeds meer geavanceerde moordmachines produceren.</p>
      <p sl="en">Ik ben me ervan bewust dat we de wereld niet van de ene op de andere dag kunnen veranderen, en kwade krachten zullen altijd voor een deel het lot van onze medemens bepalen. Maar we moeten op zijn minst proberen hier iets aan te veranderen. Daarom sta ik achter deze motie voor een resolutie die pleit voor de invoering van algemene internationale standaarden voor de import, export en overdracht van conventionele wapens. Het is immers beter dan niets, en we kunnen alleen maar hopen dat de mens op een dag genoeg gezond verstand bezit om zich te realiseren dat wapens eigenlijk nergens goed voor zijn.</p>
      <p sl="en">Tot slot wil ik uw aandacht vestigen op het feit dat meer dan de helft van de 17 grootste wapenexporterende landen EU-lidstaten zijn. Hier moeten we met zijn allen eens bij stilstaan.</p>
    </intervention>
    <intervention id="3-191" speaker_id="28409" name="Raül Romeva i Rueda" is_mep="True" mode="spoken">
      <p sl="es">namens de Verts/ALE-Fractie. – Mijnheer de Voorzitter, we hebben ons in dit Huis al vele malen uitgesproken voor een internationaal verdrag inzake wapenhandel.</p>
      <p sl="es">Maar wat dit debat en de resolutie die we hebben ingediend speciaal maakt, is dat de Verenigde Naties al aan het werk zij gegaan. Een resolutie die in december 2006 is aangenomen met de steun van 153 landen is het uitgangspunt van ons debat van vandaag. En het is goed dat we ons herinneren dat maar liefst 153 landen die resolutie hebben ondertekend, want daardoor heeft dit proces een grote legitimiteit gekregen.</p>
      <p sl="es">In deze context moeten enkele punten uit de resolutie die we vandaag indienen worden onderstreept.</p>
      <p sl="es">In de eerste plaats vragen we aan de 153 landen om zo snel mogelijk rapporten aan de secretaris-generaal van de Verenigde Naties te voor te leggen met hun opvatting over wat zij denken dat de inhoud van zo’n verdrag zou moeten zijn, met inbegrip van het toepassingsgebied en vooral hun mening over de levensvatbaarheid van zo’n verdrag.</p>
      <p sl="es">In de tweede plaats vragen we dat in die rapporten het huidige internationale recht als uitgangspunt wordt genomen, en in het bijzonder het internationale humanitaire recht en de mensenrechten in het algemeen. Er bestaan al belangrijke verdragen waarmee rekening moet worden gehouden.</p>
      <p sl="es">In de derde plaats moeten de regeringen van de staten de mate waarin de huidige regelgeving, de internationale embargo’s, en in het geval van Europa, de strikte toepassing van de gedragscode op het gebied van de uitvoer van wapens, nauwgezet onderzoeken. Speciale vermelding verdient daarbij onder andere het geval van de uitvoer van wapens naar Soedan, een onderwerp waarover we in de vergaderperiode van komende juli speciaal zullen komen te spreken.</p>
      <p sl="es">Tot slot moeten we ons ervan bewust zijn dat het proces van het sluiten van een internationaal verdrag inzake wapenhandel, hoewel het inmiddels in gang is gezet, langzaam zal verlopen, en ondertussen blijft de mondiale wapenhandel groeien. Volgens het SIPRI bedroeg de omzet in 2005 290 miljard dollar, waarvan de Europese Unie ongeveer een derde deel voor haar rekening nam. In de tussentijd moeten we daarom extra streng en veeleisend zijn met betrekking tot de bestaande controlemechanismen en moeten we speciale aandacht schenken aan het controleren van de tussenhandel, het naleven van de embargo’s en het verbeteren van de transparantie en de parlementaire controle op die exporten.</p>
    </intervention>
    <intervention id="3-192" speaker_id="28249" name="Tobias Pflüger" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, ik juich van harte toe dat deze gezamenlijke ontwerpresolutie over een internationaal verdrag inzake wapenhandel tot stand is gekomen, want de tijd dringt: overal ter wereld is er sprake van een explosieve stijging van de uitgaven voor bewapening en wapenexporten. Volgens de studie van het Internationaal Instituut voor Vredesonderzoek van Stockholm (SIPRI) is vorig jaar omgerekend 900 miljard euro uitgegeven voor militaire doeleinden. Dat is 137 euro per hoofd van de wereldbevolking.</p>
      <p sl="de">Dat was 3,5 procent meer dan in 2005. In de afgelopen tien jaar zijn de uitgaven voor bewapening met 37 procent gestegen. In zijn jongste jaarboek constateert SIPRI een toename van de internationale wapenhandel met 50 procent sinds 2002. De twee veruit grootste exporteurs waren opnieuw de Verenigde Staten en Rusland. Duitsland schoof op naar de derde plaats, vóór Frankrijk, met wapenexporten ten bedrage van 9,2 miljard dollar ofwel 6,9 miljard euro tussen 2002 en 2006.</p>
      <p sl="de">De EU-lidstaten behoren tot de grootste wapenexporteurs ter wereld. Alleen al vorig jaar werd er vanuit Duitsland voor 3,9 miljard dollar aan militaire goederen uitgevoerd, ruim dubbel zoveel dan de 1,5 miljard dollar van 2005. Frankrijk heeft Soedan bewapend, België levert wapens aan de autocraat Kabila in de Democratische Republiek Congo, waarmee deze onder andere de oppositie kan uitmoorden. Nadat olie op het vuur is gegooid bij dit conflict, komt de EU nu ook met militaire missies in Afrika – Congo, Soedan, enzovoorts. De brandbestrijders blussen de brand met benzine. Het is de hoogste tijd dat de EU en de lidstaten ophouden met deze praktijken. Wapenexporten leiden overal ter wereld tot schendingen van de mensenrechten en tot het vermoorden van mensen. Laten we eindelijk een eind maken aan deze handel met de dood.</p>
    </intervention>
    <intervention id="3-193" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Mijnheer de Voorzitter, de Europese Unie, die zich altijd uitspreekt voor conflictoplossing door middel van onderhandelingen in plaats van met geweld, wil paal en perk stellen aan de ongelimiteerde groei van de handel in instrumenten van de dood. Vorig jaar is, zoals al is gezegd, 900 miljard euro uitgegeven voor militaire doeleinden. Dat is 137 euro per hoofd van de wereldbevolking. Afgaand op de hoogte van de militaire uitgaven zijn we terug in de Koude Oorlog. Bijna de helft van dit enorme bedrag wordt gevormd door militaire uitgaven van de Verenigde Staten.</p>
      <p sl="lt">De wapenuitgaven zijn tot gevaarlijke hoogten gestegen en bedroegen vorig jaar bijna 40 miljard euro. De grootste exporteurs zijn in de afgelopen jaren de Verenigde Staten en Rusland geweest, die beide 30 procent van de wereldwijde wapenhandel voor hun rekening nemen, met de EU daar niet ver achter met 20 procent. Het meest zorgwekkend is de stroom van ultramoderne wapens naar door conflicten verscheurde gebieden in onvoorspelbare landen.</p>
      <p sl="lt">Vorig jaar hebben 153 landen hun steun gegeven aan de VN-resolutie over een proces dat moet leiden tot een verdrag inzake wapenhandel. We zij nog niet zover dat alle landen het eens zijn over een wettelijk bindend document waarin de in- en uitvoer van wapens internationaal wordt gereguleerd; maar stappen in de Verenigde Naties die in die richting gaan zijn essentieel. Tegelijkertijd moet worden benadrukt dat individuele landen het voortouw moeten nemen in de strijd tegen onverantwoordelijke wapenhandel en de schade die die handel aanricht aan de vrede, de veiligheid, de ontwikkeling en de mensenrechten. De internationale gemeenschap, en ook het publiek in ieder land dat de handel in wapens gebruikt om financieel en politiek gewin te behalen uit gevaarlijke en corrupte praktijken, heeft een plicht om de nodige druk uit te oefenen op die regeringen en parlementen.</p>
    </intervention>
    <intervention id="3-194" speaker_id="4480" name="Margrietus van den Berg" is_mep="True" mode="spoken">
      <p sl="nl">Voorzitter, ongeveer een miljoen mensen wordt jaarlijks verwond door pistool, mitrailleur of granaatwerper. De omvang van het wereldwijde vuurwapengeweld is enorm, evenals het menselijk lijden. In recente gewapende conflicten zijn kleine lichte vuurwapens vaak de enige wapens die worden gebruikt. In Zuidelijk Afrika alleen al circuleren zo'n 30 miljoen lichte vuurwapens. In het Midden-Oosten lopen de schattingen uiteen van 60 tot 110 miljoen. De meerderheid van die wapens wordt legaal gemaakt en legaal verkocht. Sinds vele tientallen jaren bestaan er internationale verdragen om biologische, chemische en nucleaire wapens te controleren evenals de verspreiding ervan, maar ondanks het enorme aantal dodelijke slachtoffers is dat nog niet gelukt bij de verkoop en handel van conventionele wapens; met als gevolg mensenrechtenschendingen, langdurige oorlogen en landen die alsmaar armer worden als gevolg. De overgrote meerderheid van deze wapens wordt geproduceerd door vijf rijke landen. In 2005 waren dat Rusland, de VS, Frankrijk, Duitsland en Groot-Brittannië; tezamen dragen zij de verantwoordelijkheid voor 81 procent van de wereldwijde wapenhandel.</p>
      <p sl="nl">Meer dan twee derde van de handel in deze wapens gaat richting Afrika, Azië, het Midden-Oosten en Latijns-Amerika. Niet alleen mensenlevens worden verwoest, ook economieën, infrastructuur, gezondheidszorg en onderwijs; in Noord-Oeganda alleen al gingen in de laatste twintig jaar van wapengeweld, 2 500 kinderen niet naar school.</p>
      <p sl="nl">Voorzitter, de VN-resolutie van 6 december 2006 maakt een begin met een verdrag tegen die vrije circulatie en het beheersen van het geheel. Een en ander is natuurlijk van het grootste belang om conventionele wapens aan banden te leggen. Ik roep de Raad dan ook op - en ik begrijp ook van fungerend voorzitter Gloser dat er iets gebeurt - om een massale, snelle en positieve reactie van Europese kant te krijgen en om van onze kant de grove tekortkomingen bij de toepassing van de Europese gedragscode uit 1998 aan te pakken. EU-wapens vinden nog steeds gladjes hun weg naar landen als Soedan, China en Sierra-Leone. Het wordt tijd om deze code nu eindelijk eens wettelijk bindend te maken. Dat zou een geweldige opstap zijn voor het VN-proces.</p>
    </intervention>
    <intervention id="3-195" speaker_id="2073" name="Richard Howitt" is_mep="True" mode="spoken">
      <p sl="en">Mijnheer de Voorzitter, vorig jaar was ik namens het Parlement twee weken in de Democratische Republiek Congo. Tijdens de burgeroorlog zijn daar vier miljoen mensen omgekomen; het internationale wapenembargo heeft niet kunnen voorkomen dat wapens vanuit de hele wereld – inclusief Duitsland en Frankrijk, waarvoor het bewijs is geleverd – het land binnenkwamen en een rol speelden in de strijd die daar plaatsvond. Dit voorbeeld maakt toch wel meer dan duidelijk waarom de internationale gemeenschap meer moet doen om haar wil en waarden op dit gebied op te leggen.</p>
      <p sl="en">Zoals we in onze resolutie naar voren brengen, streven we naar een uitgebreid, strikt en volledig geïmplementeerd wapenhandelsverdrag. De Europese Unie kan binnen de internationale gemeenschap een sleutelrol vervullen bij het realiseren van deze doelstelling. Ik ben zeer verheugd over het feit dat de tekst van het Europees Parlement naar de wapenhandel verwijst als bron voor “onaanvaardbaar menselijk lijden en het verergeren van conflicten, instabiliteit en terrorisme”. Mijn dank aan de heer Gloser, het Duitse voorzitterschap en de Raad voor een vergelijkbaar harde lijn in hun resolutie en wanneer zij spreken van “een onwenselijke en ontverantwoorde verspreiding van conventionele wapens”. Laten we ons aan deze woorden houden zodat we in de Verenigde Naties onze stem kunnen laten gelden.</p>
      <p sl="en">In onze volgende stap moeten we met het maatschappelijk middenveld om de tafel. We hebben onze huidige positie mijns inziens te danken aan de ngo-campagnes uit het midden van de jaren negentig; onze samenwerking met de Ngo’s resulteerde toen uiteindelijk in de EU-gedragscode. Ik ben er heel trots op dat deskundigen van het Lauterpacht Centre aan de universiteit van Cambridge in mijn eigen kiesdistrict het ontwerpverdrag hebben opgesteld dat aan de internationale gemeenschap is gepresenteerd. Ik roep de Parlementsleden op om de steunverklaring aan het verdrag op de website controlarms.org te ondertekenen. Het is van cruciaal belang dat wij samen met het maatschappelijk middenveld mensen wereldwijd motiveren om zich in te zetten voor een sterk verdrag.</p>
      <p sl="en">Tot slot ben ik er zeer trots op dat mijn eigen land, het Verenigd Koninkrijk, samen met Finland bij de Verenigde Naties een voorstel hiertoe heeft gedaan en dat elke EU-lidstaat zijn steun aan de VN heeft uitgesproken. We moeten ook trots zijn op Europa.</p>
    </intervention>
    <intervention id="3-196" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Mijnheer de Voorzitter, geachte commissaris, geachte dames en heren, namens het voorzitterschap van de Raad wil ik u hartelijk danken voor uw bijdragen en suggesties, maar ook voor de initiatieven die u hebt genomen met betrekking tot dit uiterst belangrijke onderwerp, alsmede voor de waarschuwingen die sommigen in hun bijdrage naar voren hebben gebracht.</p>
      <p sl="de">Graag wil ik nog op twee punten ingaan. Ten eerste: in de ontvangende landen dienen in elk geval de mensenrechten en het internationaal humanitair recht te worden geëerbiedigd voordat toestemming kan worden verleend voor wapenexporten. Ik heb onderstreept dat wij ons overal ter wereld op verschillende niveaus inzetten voor de eerbiediging van de mensenrechten. Dat punt heeft ook in dit Parlement vaak op de agenda gestaan. Het recht op leven, het verbod op slavernij, inspraak op politiek en maatschappelijk terrein, gelijkheid voor de wet, vrijheid van meningsuiting en vergadering en het verbod op discriminatie worden in veel landen in deze wereld nog steeds met voeten getreden. Daarom is het onze taak om ervoor te zorgen dat deze schendingen van fundamentele waarden niet worden bevorderd door de levering van militaire goederen.</p>
      <p sl="de">Ten tweede is er de kwestie van de embargo’s. De Veiligheidsraad van de Verenigde Naties, de OESO en de Europese Unie hebben een embargo ingesteld tegen een aantal landen, en in deze ontwerpresolutie van het Europees Parlement wordt met name de naleving van het embargo tegen Soedan geëist. In een wapenhandelsverdrag dient zonder meer ook de naleving van embargo’s te worden verheven tot een centraal criterium. Dit criterium staat niet voor niets helemaal boven aan de lijst van criteria in de EU-gedragscode.</p>
      <p sl="de">Ik kan u verzekeren dat wij ons als voorzitterschap zullen blijven inzetten voor een doeltreffend verdrag inzake de wapenhandel. De centrale rol die het Europees Parlement in deze discussie speelt, is daarbij een grote steun geweest. Ik hoop dat wij in staat zijn om deze coöperatieve benadering tijdens de komende voorzitterschappen te blijven voortzetten.</p>
    </intervention>
    <intervention id="3-197" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">lid van de Commissie . Mijnheer de Voorzitter, ik dank het Parlement voor zijn steun, zijn initiatief en voor zijn motie voor een resolutie. Zoals eerder al is gezegd, is de Commissie binnen het kader van uitgebreide inspanningen van de EU een groot voorstander van het openen van onderhandelingen over een juridisch bindend wapenhandelsverdrag in VN-verband – op dit laatste zij gewezen.</p>
      <p sl="en">We hebben duidelijk behoefte aan een internationaal instrument dat een hoge mate van verantwoordelijkheid stimuleert. Als we deze onderneming tot een succes willen maken, moeten we een zo breed mogelijke consensus bewerkstelligen en alle lidstaten aansporen dit initiatief te ondersteunen. Wij hopen dat het een juridisch bindend en onafhankelijk initiatief wordt dat alle overdrachten van conventionele wapens beslaat, beschrijft welke overdrachten als illegaal kunnen worden bestempeld, voorziet in monitoring en een brede basis heeft. We beseffen dat het niet gemakkelijk zal zijn alle leveranciers wereldwijd over te halen; daarom is het zeer belangrijk voor alle belangrijke wapenproducenten dat we geen herhaling zien van de situatie rond het ICC of het Verdrag van Ottawa. We streven daarom naar een zo breed mogelijke consensus.</p>
    </intervention>
    <intervention id="3-198" speaker_id="4470" name="De Voorzitter" is_mep="True" mode="spoken">
      <p sl="nl">Tot besluit van het debat is er één ontwerpresolutie ingediend, overeenkomstig artikel 103, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt donderdag 21 juni 2007 plaats.</p>
    </intervention>
  </section>
  <section id="creitem22" title="11. MEDA en financiële steun voor Palestina - evaluatie, implementatie en controle (debat)">
    <intervention id="3-200" speaker_id="4470" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0210/2007) van Rodi Kratsa-Tsagaropoulou, namens de Commissie begrotingscontrole, over MEDA en financiële steun voor Palestina - evaluatie, implementatie en controle (2006/2128(INI)).</p>
    </intervention>
    <intervention id="3-201" speaker_id="4482" name="Rodi Kratsa-Tsagaropoulou" is_mep="True" mode="spoken" role="rapporteur">
      <p sl="el">Mijnheer de Voorzitter, mevrouw de commissaris, dames en heren, er zijn in deze tijd allerlei redenen waarom het onderhavig verslag zo belangrijk en actueel is.</p>
      <p sl="el">Door enerzijds de povere resultaten van het Euro-mediterraan proces en anderzijds de grote uitdagingen waarmee wij in dit gebied zijn geconfronteerd, zijn wij gedwongen om een serieuze balans op te maken en serieuze politieke en economische verbintenissen aan te gaan.</p>
      <p sl="el">De tragische situatie op de Palestijnse grondgebieden wordt steeds erger. De ontwikkelingen zijn alarmerend en wijzen erop dat de situatie verder achteruit zal gaan. Daarom moeten wij een balans op maken van ons optreden en ons bewust worden van de enorme verantwoordelijkheden die wij hebben voor de toekomst</p>
      <p sl="el">Wij moeten tevens op overtuigende wijze antwoorden op de zorgen van de Europese burgers over het financieel beheer in een gebied waar de democratische instellingen en de beheers- en evaluatiemechanismen te wensen overlaten.</p>
      <p sl="el">Ik wil dit Huis eraan herinneren dat het MEDA-programma ons fundamenteel financieringsinstrument is voor de toepassing van de flankerende steunmaatregelen van het Euro-mediterraan partnerschap voor het politieke en economische aspect - waarvan het doel is een vrijhandelszone tot stand te brengen -, evenals voor het culturele en sociale aspect, dat de derde pijler vormt.</p>
      <p sl="el">Het MEDA II-programma is het laatste MEDA-programma dat wij hebben toegepast en volgens de programmering moest hiermee 5,3 miljard euro worden toegekend in de periode 2000-2006. De MEDA-verordening is in 2006 verstreken, en nu hebben wij een nieuw instrument, het Europees Instrument voor nabuurschap en partnerschap, dat in 2007 in werking is getreden. Wij geloven dat de met MEDA opgedane ervaringen heel nuttig zullen zijn voor dit nieuwe mechanisme.</p>
      <p sl="el">Ik wil het Huis eraan herinneren dat de jaarlijkse vastleggingen in het kader van het MEDA II-programma - het merendeel van het verslag gaat over het opmaken van deze balans - varieerden van 569 miljoen euro in 2000 tot 697 miljoen euro in 2004. Er was dus een gestage verhoging. Daarbij mag evenwel niet uit het oog verloren worden dat bij de overgang van MEDA I naar MEDA II onze vastleggingen zijn verhoogd voor Palestina, Syrië, Algerije en Marokko en verminderd voor Egypte, Jordanië, Libanon en Tunesië. Die verhogingen varieerden ook van sector tot sector. De belangrijkste verhoging betrof de financiering van maatregelen op onderwijs- en opleidingsgebied en financiële institutionele steun, terwijl er voor andere sectoren, zoals landbouw, lokale ontwikkeling en hervorming van de particuliere sector, met MEDA II minder middelen beschikbaar werden gemaakt dan met MEDA I.</p>
      <p sl="el">Op grond van onze ervaring in het Europees Parlement en van onze informatie - maar ook op grond van het verslag van de Rekenkamer - menen wij te mogen oordelen dat het beheer van het MEDA-programma door de Commissie duidelijk is verbeterd ten opzichte van de voorgaande jaren. Wij kunnen nu, uitgaande van onder meer ook de politieke omstandigheden in het gebied - die een belangrijke rol spelen - zeggen dat de balans tevredenstellend is en men geleidelijk aan, na grote inspanningen, erin is geslaagd de middelen zonder strubbelingen te verdelen, de voorbereidingsperiode te verkorten en het geld sneller te besteden.</p>
      <p sl="el">Met het oog op toekomstige activiteiten zouden wij de Commissie willen vragen rekening te houden met het volgende. Het aantal projecten en programma’s neemt gestaag toe en het deel begrotingssteun in het totale programma neemt ook toe. Verder werden de rol van onze delegaties en de verdeling van de verantwoordelijkheden op lokaal vlak als tevredenstellend en belangrijk bevonden, en deze decentralisering moet dan ook versterkt worden voortgezet. Belangrijk was verder ook de samenwerking met de lokale autoriteiten. Wij moeten deze relatie voortzetten, maar tevens moeten wij op elke mogelijke manier de samenwerking versterken tussen de mediterrane landen onderling (de Zuid-Zuid-partners), om het vurig gewenste doel van regionale samenwerking en integratie te kunnen bereiken.</p>
      <p sl="el">Wat de gefinancierde sectoren betreft zijn wij van mening dat het economische aspect van het partnerschap afgestemd moet zijn op sociale samenhang en duurzame economische ontwikkeling. Daarbij mogen wij echter niet uit het oog verliezen dat wij, om onze doelstellingen te kunnen bereiken, in alle sectoren moeten zorgen voor een alomvattend toezicht en meer activiteiten moeten ontplooien. Wij mogen niet de ene sector voorrang geven boven de andere.</p>
      <p sl="el">Het vraagstuk van de financiële steun aan Palestina nam een belangrijke plaats in bij de opstelling van ons verslag, en kreeg ook extra aandacht van onze collega’s. Van 1994 tot 2006 heeft de Commissie ongeveer 2 300 miljoen euro ter beschikking gesteld van de Palestijnse bevolking. De betalingen aan de Palestijnse gebieden zijn redelijk stabiel en varieerden in de periode 2002-2005 van 232 tot 260 miljoen euro. In 2006 werd alleen al 700 miljoen euro uitgetrokken, wat een recordbedrag is. Zoals wij weten werd met het besluit van het Kwartet van 9 mei 2006 het Tijdelijk Internationaal Mechanisme ingesteld. De Europese Commissie heeft via dit mechanisme een bedrag van 107,5 miljoen euro in de drie luiken ter beschikking gesteld. Het eerste luik betreft noodhulp, het tweede infrastructuur en het derde betaling van sociale uitkeringen aan de armste en meest kwetsbare bevolkingsgroepen. Onze commissie heeft nagedacht over onze betrekkingen met de Palestijnse Autoriteit en over de manier waarop het beste aan de behoeften kan worden voldaan, wat betreft zowel de politieke en economische steun aan de Palestijnse Autoriteit als dusdanig, als de kanalisering van de humanitaire steun. Daarom wil ik met het oog op de actualisering van het verslag twee mondelinge amendementen voorstellen. Het eerste amendement betreft paragraaf 38, die “achterhaald” is en dus geschrapt kan worden of ingrijpend veranderd moet worden, en het tweede wil een nieuwe paragraaf toevoegen om te verwijzen naar de besluiten van de Raad, met betrekking tot zowel de steun aan de nieuwe regering, als de verbintenis om via het Tijdelijk Internationaal Mechanisme de noodzakelijke maatregelen te nemen voor humanitaire hulp in de Gazastrook. Ik kan namens mijn fractie zeggen dat wij daar steun aan geven, en ik meen te mogen rekenen op de steun van de andere collega’s voor deze nieuwe paragraaf.</p>
      <a text="(Applaus)"/>
    </intervention>
    <intervention id="3-202" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Mijnheer de Voorzitter, geachte mevrouw Ferrero-Waldner, geachte dames en heren, ik wil de rapporteur hartelijk danken. We hebben de aanbevelingen geanalyseerd en zijn het in grote lijnen eens met de beoordeling van het MEDA-programma door het Parlement en natuurlijk eveneens met diens conclusies.</p>
      <p sl="de">Het verslag komt tot de conclusie dat de door het MEDA-programma verleende steun doelmatig is en een belangrijke bijdrage heeft geleverd aan het bereiken van de doelstellingen van MEDA. Voorts erkent het verslag dat de steun in overeenstemming was met de ontwikkelingsplannen en met de behoeften van de ontvangende landen. Dat wil ik hier nadrukkelijk onderstrepen, want ik herinner me nog zekere discussies hieromtrent.</p>
      <p sl="de">De Raad waardeert de inspanningen van de Commissie, die hebben geleid tot merkbare verbeteringen in de snelheid en doeltreffendheid van de planning in het kader van MEDA II.</p>
      <p sl="de">Inmiddels is het MEDA-programma afgerond en sinds 1 januari 2007 is de overgang naar het Europees nabuurschaps- en partnerschapsinstrument voltrokken. Het ENPI is een op maat gemaakt instrument voor de tenuitvoerlegging van het Europees nabuurschapsbeleid.</p>
      <p sl="de">Het Europees Parlement heeft opgeroepen tot uitbreiding van de samenwerking tussen de Europese partnerlanden in het Middellandse Zeegebied, en dit gebeurt via het regionale programma voor het Zuiden van het ENPI, waaraan voor de periode tot 2010 343,3 miljoen euro is toegewezen.</p>
      <p sl="de">Wij delen uw mening dat de voortzetting van het Barcelonaproces van vitaal belang is voor de gehele regio. Dat het ons ondanks alle spanningen in de regio is gelukt om zakelijke onderwerpen met elkaar te bespreken en samen verdere vooruitgang te boeken, toont aan dat het Barcelonaproces, onze Euro-mediterrane dialoog, nog steeds het juiste kader vormt voor het realiseren van veranderingen in het Middellandse Zeegebied.</p>
      <p sl="de">De Euro-mediterrane Parlementaire Vergadering levert een belangrijke bijdrage aan nauwere Noord-Zuidbetrekkingen door haar interparlementaire dialoog. Maatschappelijk middenveld, regering of parlement, wij stellen ons allen ondanks onze verschillende structuren en taken ten doel ons partnerschap met het Middellandse Zeegebied te versterken, en daaraan willen wij gezamenlijk bijdragen.</p>
      <p sl="de">Nu kom ik bij het gedeelte van het verslag over de financiële steun aan de Palestijnen. Alvorens in te gaan op het verslag wil ik echter zeggen dat wij de laatste ontwikkelingen in de Palestijnse gebieden, vooral in de Gazastrook, met bezorgdheid hebben gadegeslagen. De gewelddadige confrontaties tussen Fatah en de radicaal-islamitische beweging Hamas heeft de afgelopen week meer dan honderd doden en vele zwaargewonden geëist.</p>
      <p sl="de">De Hamas-milities hebben de feitelijke heerschappij over het gebied verworven, waarbij zij bruut geweld gebruikten tegen de wettige nationale veiligheidstroepen, burgers en hulpverleners. President Abbas zag zich gedwongen de regering van nationale eenheid van haar taken te ontheffen, de noodtoestand uit te roepen en een noodregering te benoemen. Daarmee is de verzoeningsovereenkomst tenietgedaan die in februari met Saoedische hulp was bereikt en is er een einde gekomen aan de regeringsdeelname van Hamas.</p>
      <p sl="de">Ook de toch al moeilijke humanitaire situatie in de Gazastrook is verder verslechterd. De ziekenhuizen zijn volledig overbelast en hebben een tekort aan medicamenten. De grote meerderheid van de bevolking van Gaza is afhankelijk van voedselhulp. Hulporganisaties zagen zich gedwongen een deel van hun activiteiten op te schorten omdat zij vreesden voor de veiligheid van hun personeel – helaas terecht, zoals blijkt uit het feit dat er bij vuurgevechten twee medewerkers van de UNRWA zijn gedood.</p>
      <p sl="de">De ministers van Buitenlandse Zaken van de Europese Unie hebben tijdens de vergadering van maandag van de Raad Algemene Zaken opgeroepen tot onmiddellijke beëindiging van het geweld en zij hebben president Abbas verzekerd van hun volledige steun voor diens beslissingen. Zij besloten tot onmiddellijke hervatting van de normale betrekkingen met de nieuwe regering onder premier Salam Fayad en maakten bekend de voorwaarden te willen scheppen waaronder ook de rechtstreekse financiële en praktische verlening van steun kan worden hervat. De ministers van Buitenlandse Zaken herbevestigden eveneens dat zij de bevolking van de Gazastrook in hun humanitaire noodsituatie niet aan hun lot willen overlaten. Welke verdere consequenties in detail moeten worden getrokken uit de gewijzigde situatie, wordt op dit moment besproken.</p>
      <p sl="de">De invoering door de Europese Unie van het Tijdelijk Internationaal Mechanisme (TIM) in juni 2006 heeft er in sterke mate toe bijgedragen dat wordt voorzien in de dringendste behoeften van de noodlijdende Palestijnse bevolking. De structuur van TIM is transparant en het mechanisme is een flexibel en doeltreffend instrument gebleken.</p>
      <p sl="de">De Europese Commissie en de lidstaten hebben afgelopen jaar reeds meer dan 300 miljoen euro aan rechtstreekse steun aan de Palestijnse bevolking verstrekt via TIM en zij zetten hun betaling onder de huidige omstandigheden voort, nu deze financiële steun zelfs nog belangrijker is. Dit moet keer op keer worden onderstreept en benadrukt omdat er zo nu en dan ook in de media een ander beeld wordt geschetst. Daarom verwelkomen wij ook het besluit van het Midden-Oostenkwartet om het TIM-mandaat met nog eens drie maanden te verlengen tot eind september.</p>
      <p sl="de">Terecht roept u Israël in uw verslag op om de achtergehouden douane- en belastinginkomsten aan de Palestijnen af te dragen. De Europese Unie heeft Israël daartoe al verscheidene malen opgeroepen, voor het laatst in de verklaring van de Raad Algemene Zaken van 18 juni. De Israëlische regering heeft aangekondigd – zoals u weet hebben wij besprekingen gevoerd met de Israëlische minister van Buitenlandse Zaken, mevrouw Livni, – nu bereid te zijn deze middelen vrij te geven.</p>
      <p sl="de">Wij hopen ten zeerste dat dit zal leiden tot een dringend noodzakelijke impuls voor de Palestijnse economie. Indien er ook op dit terrein geen merkbare verbetering plaatsvindt, zal een politieke oplossing niet kunnen slagen.</p>
      <p sl="de">De Europese Unie is reeds actief op een ander terrein waarnaar u verwees, namelijk de noodzakelijke hervorming van de openbare financiën, inclusief de financiële controle en auditing. De Commissie ondersteunt het Palestijnse ministerie van Financiën bij de verdere ontwikkeling van transparante structuren voor de Palestijnse begroting.</p>
      <p sl="de">De doelstelling van de Europese Unie is en blijft dat de twee staten – Israël en Palestina – in vrede naast en met elkaar leven, en ook met hun buren in de regio. We willen bijdragen aan langdurig betere levensomstandigheden voor de Palestijnen in plaats van ons bezig te houden met crisismanagement. De afgelopen weken hebben glashelder aangetoond waarom dit dringend noodzakelijk is.</p>
    </intervention>
    <intervention id="3-203" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">lid van de Commissie . Mijnheer de Voorzitter, mijn dank aan mevrouw Kratsa-Tsagaropoulou voor haar uitmuntende verslag. De timing is perfect, aangezien het de samenwerking met het zuidelijk Middellandse Zeegebied beslaat, en tegelijkertijd ook het nabuurschapsbeleid wordt geïmplementeerd. Ik zal eerst iets zeggen over de belangrijkste conclusies voordat ik overga tot de huidige situatie in de Palestijnse gebieden en ons antwoord daarop.</p>
      <p sl="en">Ten eerste de prestaties van MEDA in de afgelopen tien jaar: het verheugt mij dat het Parlement de bijdrage van dit programma aan het realiseren van de doelstellingen van de verklaring van Barcelona op waarde weet te schatten. Er kan en moet nog meer vooruitgang worden geboekt, maar ik deel de mening van het Parlement dat het proces van Barcelona het meest geschikte kader voor het Middellandse Zeebeleid blijft. Dit proces wordt nu ondersteund door het nabuurschapsbeleid dat de bilaterale betrekkingen moet helpen ontwikkelen en de vele ambities die in Barcelona zijn geformuleerd, moet helpen waarmaken.</p>
      <p sl="en">De bevindingen van het Parlement en van de Europese Rekenkamer steunen de Commissie in haar pogingen de effectiviteit en grondigheid van het proces te vergroten. Uiteraard zullen we hierbij ook rekening houden met de verschillende punten die de twee instellingen naar voren hebben gebracht. Ik zal de inspanningen van de Commissie op dit vlak voortzetten, en we hebben inmiddels een eindevaluatie van de MEDA-verordening in gang gezet. De resultaten worden begin 2008 verwacht.</p>
      <p sl="en">Al onze inspanningen moeten worden gezien in het licht van de voortdurende en progressieve verbeteringen van het beheer die de Commissie sinds 2001 heeft doorgevoerd. Ik sta dan ook volledig achter de zienswijze van het Parlement met betrekking tot het stimuleren van een grotere sociale samenhang en een duurzame economische ontwikkeling. Ook ben ik net als u van mening dat we de doelstellingen van het proces van Barcelona, die in het verslag worden opgesomd, moeten nastreven. We hebben in dit verband een groot aantal initiatieven voor thematische steun genomen, bijvoorbeeld op het gebied van goed bestuur, democratie en gendervraagstukken. Tot slot heb ik mij persoonlijk met name sterk gemaakt voor zichtbaarheid, een onderwerp waarop we vooruitgang boeken.</p>
      <p sl="en">Uw verslag, mevrouw Kratsa-Tsagaropoulou, geeft een duidelijk beeld van de sterke en zwakke kanten van het MEDA-programma. Het erkent de vooruitgang die is geboekt, maar geeft ook aan op welke vlakken nog het een en ander moet gebeuren. De nieuwe ENPI-verordening die sinds het begin van het jaar van kracht is, biedt een heel scala aan nieuwe mogelijkheden. Daarom zien we uit naar voortzetting van de dialoog en naar uw constructieve steun.</p>
      <p sl="en">De huidige situatie in de Palestijnse gebieden bevindt zich nu meer dan ooit in een kritiek stadium. We volgen de situatie van dag tot dag, zelfs van uur tot uur; op dit moment pakken we de dringendste problemen aan, en dat zal naar verwachting nog wel een tijd zo blijven. Zoals de voorzitter van de Raad tijdens de Raad Algemene Zaken en Externe Betrekkingen maandag zei, hebben we lang en uitvoerig over het Midden-Oosten gedebatteerd. Er heerste grote overeenstemming over de noodzaak president Abbas en zijn nieuwe regering onder leiding van premier Fayad onze steun te betuigen. Dit is ook de visie van het Kwartet.</p>
      <p sl="en">Eerder werd al gezegd dat de EU normale betrekkingen met deze regering met onmiddellijke ingang zal hervatten. Daarnaast kunnen we de humanitaire behoeften van de bevolking in Gaza niet negeren, en we zullen het Palestijnse volk nooit de rug toekeren.</p>
      <p sl="en">Er bestond een sterke wens om de voorwaarden te scheppen voor urgente, praktische en financiële steun, waaronder verlenging van de noodhulp onder het Tijdelijk Internationaal Mechanisme met een periode van drie maanden - ditmaal geheel in samenwerking met Salam Fayad -, voortzetting van de humanitaire hulp, ook aan Gaza, onderzoeken wat de opties voor directe financiële hulp zijn, met inbegrip van de oprichting van instellingen, steun aan de Palestijnse civiele politie door voortzetting van EUPOL COPPS, en hopelijk hervatting van EU BAM Rafah, de missie van de Europese Unie voor bijstandsverlening inzake grensbeheer.</p>
      <p sl="en">Ik heb de Raad en premier Fayad duidelijk gemaakt dat aan een aantal technische voorwaarden voldaan moet zijn, dat wil zeggen controlerende voorwaarden zoals auditcontrole en verificatie, voordat de directe hulp aan de Palestijnse Autoriteit kan worden hervat. We hebben al contact gehad met premier Fayad en zijn staf om te bekijken hoe een en ander kan worden bereikt. Gisteren nog is er overleg gevoerd tussen het hoofd van mijn delegatie en de minister-president.</p>
      <p sl="en">Om te beginnen willen we 22 miljoen euro uit een reserve direct besteden aan het wegwerken van achterstallige betalingen van de Palestijnse Autoriteit, met name aan de particuliere sector, zodat mensen zien dat er enige vooruitgang wordt geboekt.</p>
      <p sl="en">Het Tijdelijk Internationaal Mechanisme zal vooralsnog op een verantwoordelijke en transparante manier de middelen blijven verstrekken die voor de Palestijnen van levensbelang zijn. Vanaf nu zal het TIM de regering-Fayad steunen. In dit kader wil ik u bedanken; ik ben zeer verheugd over de politieke overeenstemming die we hebben bereikt over de 90 miljoen euro extra voor het TIM. Daarnaast hoop ik dat de procedures voor goedkeuring kunnen worden versneld.</p>
      <p sl="en">Zoals de fungerend voorzitter van de Raad al heeft gezegd, is het nu bovenal zaak dat de regering van Mahmoud Abbas eindelijk de beschikking krijgt over de bevroren Palestijnse tegoeden, nadat we al zo vaak bij de Israëli’s hebben aangedrongen deze tegoeden vrij te geven.</p>
      <p sl="en">Tot slot wil ik de gelegenheid te baat nemen om het Parlement nogmaals te bedanken voor zijn steun, die van essentieel belang was èn is. Onder het Europese initiatief TIM hebben we met onze uitgebreide hulp meer dan één miljoen Palestijnen kunnen bereiken – medicijnen, ziekenhuisbenodigdheden, brandstof voor essentiële overheidsdiensten, subsidies voor zowel de armen als de overheidssector. Dit alles was niet mogelijk geweest zonder uw steun, en die steun hebben we ook in de toekomst nodig voor alle punten die ik net noemde.</p>
    </intervention>
    <intervention id="3-204" speaker_id="22097" name="Véronique de Keyser" is_mep="True" mode="spoken">
      <p sl="fr">rapporteur voor advies van de Commissie buitenlandse zaken. – Mijnheer de Voorzitter, het uitstekende verslag van mevrouw Kratsa, die ik bedank voor haar werk, bevat twee belangrijke constateringen.</p>
      <p sl="fr">Ten eerste is de steun die sinds 2003 wordt gegeven aan Palestina naar behoren en zonder fraude beheerd. Dit cruciale aspect zal de aanhoudende en ongegronde geruchten over corruptie door de politieke leiding doen verstommen.</p>
      <p sl="fr">Daarnaast heeft het tijdelijke steunmechanisme, waartoe besloten werd na de sancties van 2006 tegen de Hamas-regering, ondanks de geïnvesteerde bedragen, niet kunnen voorkomen dat zich een humanitaire tragedie voltrekt met een toename van de kindersterfte, het uitbreken van nieuwe ziekten en extreme armoede in de bezette gebieden.</p>
      <p sl="fr">Sinds het aantreden van de noodregering en het ontbinden van de regering van nationale eenheid, lijkt de steun echter op miraculeuze wijze hervat, en zelfs de door Israël ingehouden belastingen worden mogelijk terugbetaald aan de nieuwe regering. Dat doet me deugd. Maar terwijl dit land, dat ten prooi is gevallen aan een burgeroorlog, in tweeën wordt gesplitst, vereist deze spectaculaire ommezwaai ook een omslag in het denken. De Europese Unie is sinds januari 2006 verantwoordelijk voor haar beleid in het Midden-Oosten. Dit beleid is erop gericht Hamas te isoleren en haar verkiezingsoverwinning te annuleren. Europa is voorbijgegaan aan de verbeteringen in het politieke bestel, waarop de regering van nationale eenheid gestoeld was; Europa heeft Israël niet willen veroordelen voor de ontvoering en gevangenzetting van 45 Palestijnse parlementsleden. Nu hebben de extremisten vrij spel en is in het gebied een no-go-area ontstaan: Palestijnen hebben al hun geloof in een democratische rechtsstaat verloren en de goede naam van de Europese Unie is langdurig bezoedeld.</p>
      <p sl="fr">Nee, natuurlijk steunen wij de activiteiten van Hamas niet. Wij veroordelen ze. Maar als chaos zijn intrede doet, wanneer een burgeroorlog uitbreekt, is het bloedvergieten en wat de klok slaat en ik durf te stellen dat wij hebben bijgedragen aan het ontstaan van deze chaos. Maanden geleden gaf het Europees Parlement al noodsignalen af dat de ngo’s om hulp vroegen. Zelfs de VN zwijgen niet langer. Lees het do Santos-rapport maar. Wij hebben in de ogen van de internationale gemeenschap mede schuld aan deze ramp, en als de Verenigde Staten de moed hebben gehad een commissie Baker-Hamilton in te stellen om hun beleid in Irak tegen het licht te houden, pleit ik vandaag voor de oprichting van een parlementaire commissie om ons Europese beleid in het Midden-Oosten en de consequenties ervan te evalueren.</p>
    </intervention>
    <intervention id="3-206" speaker_id="28220" name="Ingeborg Gräßle" is_mep="True" mode="spoken">
      <p sl="de">namens de PPE-DE-Fractie . – Mijnheer de Voorzitter, geachte commissaris, geachte fungerend voorzitter van de Raad, geachte dames en heren, onze hartelijke dank gaat uit naar de rapporteur. Het is bijna jammer voor uw verslag dat het nu volledig wordt overschaduwd door die ene vraag, namelijk of het al dan niet verdedigbaar is om geld te blijven steken in deze moeilijke regio omdat het nu alleen nog maar om Palestina gaat. Ik wil de rapporteur bedanken voor haar gedegen werk omdat wij denken dat wij nog veel meer moeten opsteken van onze ervaringen voor de toekomstige programma’s. Mevrouw de commissaris, ik wil u, onder andere, verzoeken om voortaan te vermijden dat er grote breuken ontstaan in onze programma’s. De EU is er heel goed in om na zeven jaar opnieuw het wiel uit te vinden. Ik denk dat de begrotingscontroleurs op den duur veel meer vooruitgang kunnen boeken als onze programma’s meer continuïteit vertonen.</p>
      <p sl="de">Vandaag zien we dat onze rapporteur al op een aantal punten is ingehaald door de actuele gebeurtenissen. Zij heeft veel werk verzet voor dit moeilijke onderwerp, met name wat betreft Palestina, met bezoeken ter plekke, een verhelderend OLAF-verslag en urenlange discussies over deze zonder meer lastigste regio ter wereld. Voor de derde keer zien wij ons voor de vraag gesteld of het verdedigbaar is om in deze regio gelden van de Europese Unie te verstrekken. Als Commissie begrotingscontrole hebben wij, ondanks bezwaren van veel collega’s, op deze vraag een positief antwoord gegeven, vooral om humanitaire redenen, omdat wij weten dat er met dat geld ter plaatse ook veel positiefs wordt bereikt en dat deze middelen bijzonder gemist zouden worden als ze niet meer voorhanden waren. Ook de Raad heeft eergisteren nogmaals antwoord gegeven op deze vraag. Wij willen erop wijzen dat het Europees Parlement als begrotingswetgever en kwijtingsautoriteit in hetzelfde schuitje zit.</p>
      <p sl="de">Wij willen de rechtmatige regering van Palestina ondersteunen en sluiten uiteraard niet onze ogen voor de humanitaire crisis in Gaza. Maar juist omdat daar een burgeroorlog woedt, is de Europese Commissie ons in bijzondere mate verantwoording schuldig en dient zij zich erop in te stellen dat zij deze rekenschap ook daadwerkelijk moet afleggen, temeer daar begrotingssteun tot de meest riskante steunmaatregelen behoort.</p>
      <p sl="de">Ik was blij met de aankondigingen van commissaris Ferrero-Waldner dat de verstrekking van EU-middelen ook in dat deel van de wereld steeds meer worden gekoppeld aan een succesvol hervormingsbeleid. Want voor één ding hebben wij geen enkel begrip, namelijk dat onze steun steeds weer stelselmatig ongedaan wordt gemaakt. Of dit nu om humanitaire, politieke of economische redenen is, dat is voor ons niet te verkroppen.</p>
    </intervention>
    <intervention id="3-207" speaker_id="4447" name="Paulo Casaca" is_mep="True" mode="spoken">
      <p sl="pt">namens de PSE-Fractie. – Mijnheer de Voorzitter, mevrouw de commissaris, mevrouw Kratsa-Tsagaropoulou, mevrouw De Keijser, dames en heren, we zijn hier vandaag bijeen om een debat te voeren over het verslag van mevrouw Kratsa- Tsagaropoulou over de beoordeling die de Rekenkamer heeft uitgevoerd met betrekking tot het MEDA-programma, een Europees programma voor een aantal landen in het zuiden van het Middellandse Zeegebied. Het onderhavige verslag gaat vooral over de communautaire steun aan Palestina.</p>
      <p sl="pt">Het onderzoek van de Rekenkamer heeft zich niet met de steun aan Palestina bezig gehouden. De enige Europese instelling die een diepgaand onderzoek van dit financiële instrument heeft uitgevoerd – OLAF – heeft geweigerd het door haar uitgewerkte verslag vrij te geven, ook niet onder de voorwaarde dat uitsluitend de leden van de Commissie begrotingscontrole er vertrouwelijk kennis van zouden nemen.</p>
      <p sl="pt">We kunnen dus niets met zekerheid zeggen over het al dan niet geëigende gebruik van communautaire fondsen in Palestina. We worden intussen wel geconfronteerd met een uiterst belangrijk politiek dilemma. We moeten aan de ene kant ontwikkelingssamenwerking en humanitaire steun leveren aan mensen die het slachtoffer zijn van leiders die zich niet of nauwelijks druk maken over het welzijn van hun onderdanen, maar we moeten er daarbij wel op letten dat communautaire fondsen niet worden aangewend voor de aankoop van krijgsmaterieel, terrorisme, propaganda- en indoctrinatiecampagnes – vooral als het om kinderen gaat – , racisme, xenofobie, haat en zelfmoordcommando's. We hebben begrepen dat aan Libanon toegekende fondsen voor deze doeleinden gebruikt zijn.</p>
      <p sl="pt">Dit is een heel belangrijk onderwerp en we moeten op dit probleem een antwoord formuleren in de vorm van een ferm en rigoureus beleid gebaseerd op de humanitaire overtuiging dat ieder mens recht op leven heeft, waarbij het niet uitmaakt wat iemands religie is – of die van de voorouders – en tot welke bevolkingsgroep men behoort. Kortom: een beleid dat wars is van demagogie en niet met twee maten meet.</p>
      <p sl="pt">Daarom ben ik heel blij met het gebaar dat de Israëlische autoriteiten deze morgen hebben gemaakt. Ze hebben de honderden Palestijnse vluchtelingen die op de vlucht voor de terreur in Gaza al enige dagen in de Eretz-tunnels vastzaten een vrijgeleide naar de Westelijke Jordaanoever gegeven. Ik wil een oprechte en broederlijke oproep aan de Israëlische en Egyptische autoriteiten richten en ze vragen om van nu af aan zo goed als mogelijk met de internationale troepen en de door president Mahmoud Abbas aangewezen nieuwe Palestijnse regering samen te werken en hulp te bieden aan al die Palestijnen die op de vlucht zijn geslagen voor de vervolgingen in Gaza die al aan velen het leven hebben gekost.</p>
      <p sl="pt">Ik hoop dat we net als in het verleden al zo vaak is gebeurd ook nu weer kunnen rekenen op de samenwerking van ECHO om hulp te bieden bij het drama dat zich in Gaza afspeelt. Het is natuurlijk niet de bedoeling dat dit ten koste gaat van even dringende acties die dit agentschap onderneemt ten behoeve van de Irakese vluchtelingen in Syrië, Jordanië, Egypte, Libanon en een aantal Golfstaten.</p>
      <p sl="pt">Palestina is op dit moment het slachtoffer van een fanatieke ideologie die de naam van een religie misbruikt om haar machtshonger te verhullen. Deze ideologie richt ook verwoestingen aan in Libanon en Irak. Wie die werkelijkheid weigert onder ogen te zien zal zeker opnieuw geconfronteerd worden met omstandigheden die hij niet heeft zien aankomen.</p>
    </intervention>
    <intervention id="3-208" speaker_id="28243" name="Jorgo Chatzimarkakis" is_mep="True" mode="spoken">
      <p sl="de">namens de ALDE-Fractie . – Mijnheer de Voorzitter, mijnheer Gloser, geachte commissaris, allereerst wil ik de rapporteur, Rodi Kratsa-Tsagaropoulou, hartelijk danken voor haar verslag. Vooral de passage over MEDA is buitengewoon goed geformuleerd en laat de stappen zien die moeten worden ondernomen. Echt een gedegen werkstuk, waarvoor onze gelukwensen.</p>
      <p sl="de">Naar aanleiding van de actualiteit wil ik mezelf beperken tot het Tijdelijk Internationaal Mechanisme ofwel TIM, het hulpfonds voor de Palestijnen. Het ontwerpverslag maakt duidelijk dat de commissaris werkelijk een meesterlijke zet heeft gedaan. Mijn gelukwensen daarvoor, mevrouw de commissaris, want de EU was gedwongen om de steunbetalingen aan de Palestijnse Autoriteit volledig stop te zetten. Wij hadden geen andere keus. Wij kunnen geen terroristen steunen. Dat hebben wij in het verleden niet gedaan, en dat mogen wij ook in de toekomst niet doen. Individueel leed dient echter altijd ter plekke te worden bestreden. De Europese Unie heeft met TIM een oplossing gevonden die recht doet aan de hoge morele eisen die Europa stelt aan de uitbetaling van steungelden.</p>
      <p sl="de">Onder deze omstandigheden moet naar mijn mening de kritiek op betrekkelijk geringe fouten in de afrekening en op onnauwkeurigheden zeker ter kennisgeving worden aangenomen, maar mag dit niet centraal komen te staan in dit debat. Het gaat per slot van rekening om een project dat een tikje haastig in elkaar is gedraaid. We weten allemaal dat we daarbij onder een zekere druk stonden. Ik ben het niet eens met de impliciete kritiek op de Israëlische strategie om de vrijgave van belastinggelden in eerste instantie tegen te houden. Wij kunnen de Israëliërs niet verwijten dat zij de terroristen het geld niet achterna zijn komen brengen, en daarom moeten wij deze zaak laten rusten. Bovendien hebben de actuele ontwikkelingen aangetoond dat het juist was om het geld als onderpand achter te houden, want nu profiteren president Abbas en de gematigde krachten er dubbel van. In dit verband wil ik ook Israëls besluit prijzen om de grensovergang Eretz om humanitaire redenen te openen om zo Palestijnen te helpen die voor de Hamas op de vlucht waren.</p>
      <p sl="de">Tot slot wil ik de hulpverleners ter plaatse bedanken, want hulp moet ter plaatse worden verleend. Het Europees Parlement is dankbaar voor de humanitaire steun die zij leveren. Dat is geen gemakkelijke opgave en onze hartelijke dank gaat dan ook naar hen uit.</p>
    </intervention>
    <intervention id="3-209" speaker_id="28469" name="Adamos Adamou" is_mep="True" mode="spoken">
      <p sl="el">namens de GUE/NGL-Fractie. - Mijnheer de Voorzitter, ik wil de rapporteur, Rodi Kratsa-Tsagaropoulou, van harte gelukwensen met haar noeste arbeid, ofschoon ik het ten aanzien van bepaalde vraagstukken niet met haar eens ben.</p>
      <p sl="el">Ik kan niet instemmen met hetgeen de heer Chatzimarkakis zei. Ik ben het geheel met hem oneens, en ik wilde u, mevrouw de commissaris, als vertegenwoordiger van de Europese Commissie, wijzen op de verantwoordelijkheid die u hebt voor de chaotische situatie in Palestina. U hebt een verantwoordelijkheid omdat u uw goedkeuring onthield aan een procedure om financiële steun te verstrekken aan de regering, een regering van nationale eenheid. U draagt bovendien de volle verantwoordelijkheid voor de huidige situatie omdat u op ongegronde, selectieve wijze de institutionele kanalen blijft omzeilen en geen rechtstreekse economische steun wilt geven aan een regering van nationale eenheid die de overeenkomsten van de PLO heeft aanvaard en dus heeft voldaan aan de voorwaarden van het Kwartet. En dan tot slot nog dit: wij moeten in het vervolg glashelder zijn en duidelijk maken dat het herstel van rechtstreekse economische betrekkingen in geen geval afhankelijk gemaakt mag worden van voorwaarden die verdeeldheid zaaien onder de Palestijnen en het expansionistisch beleid van Israël dienen.</p>
      <p sl="el">Ik wilde u, mevrouw de commissaris, vragen om te erkennen dat u een verantwoordelijkheid hebt, en dat u deze ook neemt.</p>
    </intervention>
    <intervention id="3-210" speaker_id="28120" name="Simon Busuttil" is_mep="True" mode="spoken">
      <p sl="mt">Dank u wel, mijnheer de Voorzitter. Net als mijn collega’s wil ik vicevoorzitter Kratsa feliciteren met haar uiterst interessante verslag. Dit verslag is juist op dit moment zo belangrijk en nuttig aangezien we nu te maken hebben met de vraag hoe we een boodschap van hoop kunnen uitzenden in een situatie die volkomen hopeloos lijkt. Dit is de uitdaging die voor ons ligt en ons antwoord daarop zou ondanks alles moeten luiden dat we blijven volharden in onze pogingen en hier vertrouwen uit moeten putten. Ik ben ervan overtuigd, commissaris, dat dit precies is wat u in uw enthousiasme ook doet; u bent onze hoop in bange dagen.</p>
      <p sl="mt">Om die reden steunen we de initiatieven die u heeft aangenomen, zoals het TIM-mechanisme waarvan we inmiddels weten dat het herzien gaat worden. U geniet onze volledige steun omdat we het idee hebben dat dit mechanisme voorziet in de basisbehoeften. Daarnaast steunen wij u als het gaat om de mogelijkheid om directe steun te verlenen aan de Palestijnse autoriteiten, zij het natuurlijk onder de voorwaarde dat financiële transparantie wordt gegarandeerd, want het is de plicht van het Parlement om te zorgen dat het geld op transparante wijze wordt besteed.</p>
      <p sl="mt">Jammer genoeg hebben we geen tijd om te praten over de andere aspecten van het Middellandse Zeegebied omdat we weten dat de MEDA-fondsen in andere landen zijn besteed en wel op een prijzenswaardige manier. De snelheid waarmee het geld werd besteed in bijvoorbeeld Marokko, Jordanië en Tunesië is in de loop der tijd aanzienlijk beter geworden.</p>
    </intervention>
    <intervention id="3-211" speaker_id="1289" name="Proinsias De Rossa" is_mep="True" mode="spoken">
      <p sl="en">Mijnheer de Voorzitter, ik wil mevrouw Kratsa-Tsagaropoulou van harte bedanken voor haar belangrijke verslag, waarin het uitstekende werk wordt weergegeven dat de Europese Unie via het MEDA-programma doet. Ik wil echter een kanttekening maken bij overweging N, waarin de reële politieke situatie, na de totstandkoming van de regering van nationale eenheid, niet wordt weergegeven. Mijns inziens moet de daarin voorkomende verwijzing worden geamendeerd en de realiteit nauwkeurig worden weergegeven.</p>
      <p sl="en">De Europese Unie en het Kwartet hebben in mijn ogen niet snel of pragmatisch genoeg gereageerd op de formatie van een eenheidsregering door de democratisch gekozen vertegenwoordigers van de Palestijnen. Mijns inziens was ons falen de druppel die de emmer deed overlopen. Wij hebben nu een coup d’état in Gaza, waardoor de vreedzame toekomst waar het Palestijnse volk zo reikhalzend naar uit ziet, op de helling wordt gezet. Inderdaad, het wordt veroordeeld, maar zelfs een nieuwbakken politicus had deze ontwikkeling kunnen voorspellen. Inderdaad hebben velen van de meer doorgewinterde politici onder ons dat ook in dit Parlement gedaan.</p>
      <p sl="en">Na veertig jaar brutale bezetting en constante vernedering door de Israëlische autoriteiten, en na de weigering van de wereld om te handelen overeenkomstig de eigen democratische normen en om de democratische keuze van de Palestijnen te erkennen, hoeft de crisis die Palestina nu teistert, niemand te verbazen. Zelfs in dit late stadium moet Europa echter proberen een partnerschap te smeden met de gekozen vertegenwoordigers van het Palestijnse volk, om het vertrouwen in de politiek, in onderhandelingen en verkiezingen te herstellen.</p>
      <p sl="en">Wij moeten al het mogelijke doen om wet en orde te herstellen. Dat is nu voor het Palestijnse volk net zo belangrijk als humanitaire steun.</p>
    </intervention>
    <intervention id="3-212" speaker_id="1665" name="Salvador Garriga Polledo" is_mep="True" mode="spoken">
      <p sl="es">Mijnheer de Voorzitter, mevrouw de commissaris, de Europese Unie heeft veel tijd, veel werk en veel begrotingssteun besteed aan de samenwerking tussen de mediterrane landen. Met de twee MEDA-programma’s is meer dan 7 miljard euro aan toezeggingen en jaarlijks meer dan 600 miljoen euro gemoeid.</p>
      <p sl="es">De in het kader van MEDA uitgevoerde acties vormen naar onze mening een van de grootste successen van de Europese Unie en hebben niet alleen bijgedragen aan de economische ontwikkeling, maar ook aan de versterking van de democratie en het opkomen voor de mensenrechten in het hele Middellandse Zeegebied.</p>
      <p sl="es">Ik denk dat een groot deel van het netwerk van maatschappelijke organisaties in de mediterrane landen zijn bestaan heeft te danken aan het MEDA-programma. Daarom zijn wij er trots op dat de uitvoering van dit programma in al zijn aspecten heel goed is.</p>
      <p sl="es">Palestina is uit begrotingsoogpunt altijd controversieel geweest; Palestina is het onderdeel van het MEDA-programma dat de meeste conflicten creëert. De directe steun aan Palestina is heel moeilijk te controleren, zoals een collega heeft gezegd, en dat geldt voor zowel de bestemming als de toepassing van het geld. Ik wil eraan herinneren dat we tijdens de vorige zittingsperiode een commissie hadden die onderzoek deed naar directe begrotingssteun, waarvan ik deel uitmaakte. Uit de conclusies van die commissie is een aantal lessen getrokken en zijn maatregelen voortgekomen die het mogelijk hebben gemaakt om dit tijdelijke interventiemechanisme in het leven te roepen.</p>
      <p sl="es">Natuurlijk bevinden we ons nu in een situatie waarin de humanitaire en politieke realiteit een streep haalt door alle voorzorgsmaatregelen die we vanuit het oogpunt van begrotingscontrole kunnen nemen.</p>
      <p sl="es">Daarom sluit ik me aan bij de praktisch unanieme opvatting van dit Huis dat we het volledig eens zijn met dit blijk van vertrouwen in de Palestijnse regering. We weten dat controle op directe begrotingssteun een heel moeilijke zaak is, maar we stemmen allemaal voor deze resolutie in het vertrouwen dat we die steun met ieders hulp kunnen voortzetten.</p>
    </intervention>
    <intervention id="3-213" speaker_id="28317" name="Jamila Madeira" is_mep="True" mode="spoken">
      <p sl="pt">Mijnheer de Voorzitter, het MEDA-programma is weliswaar een recent in het leven geroepen instrument, maar het heeft op de plaatsen waarvoor het bestemd is – de overzijde van de Middellandse Zeegebied – toch reeds positieve resultaten teweeg gebracht. Er moet echter nog het een en andere gedaan worden voordat dit instrument werkelijk doeltreffend kan functioneren en als zodanig wordt ervaren door de mensen die er direct of indirect van profiteren.</p>
      <p sl="pt">Ik heb ter plaatse met eigen ogen kunnen vaststellen wat voor actie MEDA in de Gazastrook en op de Westelijke Jordaanoever onderneemt en sluit me daarom aan bij een groot aantal van de suggesties die mevrouw Kratsa-Tsagaropoulou in haar verslag heeft gedaan. Ik wil haar met dit verslag graag gelukwensen. Ik ben het met haar eens dat we onze steun en actie moeten concentreren op specifieke gebieden, maar ik geloof ook dat we bijstand moeten bieden op andere terreinen als dat op korte termijn vruchten kan opleveren zonder dat we daarvoor grote investeringen behoeven te doen. Ik denk dan bijvoorbeeld aan microkredieten.</p>
      <p sl="pt">De zaken in Palestina nemen nu een keer. Dat zal aanleiding geven tot de spoedige hervatting van de internationale financiële steun. Mogelijk zal Israël de illegaal achtergehouden douanerechten nu vrijgeven. Die behoren immers toe aan een volk en een regering die zich letterlijk in een wurggreep bevinden – zonder voedsel, zonder inkomsten en zonder een toekomst om voor te strijden.</p>
      <p sl="pt">Uit alles blijkt dat Salam Fayad competent is en over de nodige politieke verantwoordelijkheid beschikt. Nu moeten wij als Europeanen hem de middelen ter beschikking stellen, hetzij via de financiële hulp die we naar dat land sturen, hetzij door het verwijderen van de obstakels die het verkeer van personen, goederen en diensten in de gebieden op de Westelijke Jordaanoever in de weg staan, aangezien die obstakels elk multiplier effect van onze hulp teniet doen. Het is dus van belang dat de Europese Unie proactief handelt en niet achter de zaken aanloopt.</p>
    </intervention>
    <intervention id="3-214" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Mijnheer de Voorzitter, geachte commissaris, geachte dames en heren, ik wil de rapporteur nogmaals zeer hartelijk danken, en ik wil ook u bedanken voor het debat en uw bijdragen. Daaruit kwam duidelijk naar voren hoe belangrijk het is geweest dat wij ruim tien jaar geleden het Barcelonaproces in gang hebben gezet en hiertoe een beleid hebben ontwikkeld. Dat was tevens een poging om nieuwe instrumenten te vinden.</p>
      <p sl="de">Enkelen van u wezen erop dat dit programma er ook toe heeft gediend om bij te dragen aan de verbetering op politiek en infrastructureel terrein in deze landen. Als we bepaalde landen aan de zuidrand van het Middellandse Zeegebied bekijken, moeten we helaas vaststellen dat sommige doelstellingen nog niet zijn bereikt. Enkelen van u wezen erop dat op dat terrein meer doeltreffendheid vereist is. De voortzetting van het Europees nabuurschapsinstrument vormt echter een belangrijke bijdrage aan de waarborging van deze Euro-mediterrane dialoog.</p>
      <p sl="de">Ik wil nogmaals ingaan op de bijzondere situatie van de Palestijnen. Er is al een aantal keren op gewezen dat de commissaris een oplossing voor deze moeilijke situatie heeft gevonden, waarmee zij terecht werd gecomplimenteerd. Het is ook van belang om te zeggen dat wij moeten helpen. Maar als wij helpen – soms zou dat op pragmatische gronden zijn – dan mag er na drie maanden niet ineens kritiek op de procedure losbarsten. Maar ik geloof, mevrouw de commissaris, dat er een oplossing is gevonden waardoor er in de huidige situatie daadwerkelijk hulp kan worden verleend.</p>
      <p sl="de">Gisteren zei ik al in de Commissie buitenlandse zaken dat we oorzaak en gevolg wel een beetje uit elkaar dienen te houden. De Europese Unie heeft keer op keer gezegd dat zij het proces in het Nabije- en Midden-Oosten wil ondersteunen. Maar zij heeft ook met betrekking tot de erkenning van zojuist gekozen regeringen gezegd dat aan bepaalde criteria dient te worden voldaan, namelijk afzien van geweld, eerbiediging van de routekaart en ook aanvaarding van de staat Israël; allemaal vereisten die dus allang zijn vastgesteld. Dat moeten we ons goed voor ogen houden. Wij hebben ook het een en ander bereikt. Ik zou niet altijd alle schuld schuiven op de ontoereikende erkenning van regeringen of op ontoereikende financiële middelen.</p>
      <p sl="de">De Raad heeft zich voor het laatst in de Raad van ministers van Buitenlandse Zaken ervoor ingezet en ook bereikt dat Israël nu een belangrijke toezegging heeft gedaan, namelijk om de achtergehouden belastinginkomsten vrij te geven. Daartoe waren zonder meer ook onderhandelingen met de Palestijnen nodig. Zoals de commissaris in het debat met de ministers van Buitenlandse Zaken van afgelopen maandag heeft onderstreept, zal men op dit punt zeer snel tot resultaten komen, omdat het van belang is om de steun zowel op de Westelijke Jordaanoever als in de Gazastrook te verstrekken.</p>
    </intervention>
    <intervention id="3-215" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">lid van de Commissie. - Mijnheer de Voorzitter, het is uitermate belangrijk te erkennen dat er een sterke band is tussen MEDA en het nieuw nabuurschapsbeleid. Inderdaad hebben wij heel wat bereikt. De mediterrane landen werken nu voor het eerst met ons samen, niet alleen multilateraal maar ook bilateraal, dat wil zeggen niet alleen via de mediterrane programma’s en het Barcelonaproces maar ook bilateraal in het kader van het nabuurschapsprogramma.</p>
      <p sl="en">Het Europees Instrument voor nabuurschap en partnerschap is een speciaal instrument dat wat de programmering en implementatie betreft voortbouwt op MEDA. Wij hebben evenwel geprobeerd de focus van dit instrument te versterken om het efficiënter te maken.</p>
      <p sl="en">Wat ECHO betreft heeft de heer Michel, die verantwoordelijk is voor ECHO, al het mogelijke gedaan. 60 miljoen euro ECHO-middelen zijn dit jaar reeds aan de Palestijnen toegekend via VN-organisaties en ngo’s.</p>
      <p sl="en">Staat u mij toe kort iets te zeggen over OLAF. Zoals u weet heeft de directeur-generaal gezegd dat hij de diverse OLAF-regels en -verordeningen moet naleven. Tezelfdertijd heeft hij echter in een speciaal verslag aan de Commissie begrotingscontrole een ongeveer tien bladzijden lange samenvatting gegeven van de belangrijkste conclusies. Hij heeft eveneens aangeboden naar de commissie te komen om in een besloten vergadering vragen te beantwoorden. Ik moet evenwel duidelijk maken dat het daarbij alleen gaat om geld voor de jaren 2001-2003 en niet voor de afgelopen periode.</p>
      <p sl="en">Staat u mij toe terug te komen op de moeilijke kwestie van Palestina en onze financiering daar. Eerst en vooral weer u dat dit een beleid is van de Europese Unie, en niet alleen van de Commissie, en dat dus de lidstaten unaniem tot dit beleid hebben besloten. Daarna hebben wij geprobeerd om hier zoveel mogelijk steun aan te geven. Wij hadden dan ook niet veel tijd meer nodig, toen de regering van nationale eenheid eenmaal was gevormd. Ik heb de week daarna mijn eerste vergadering gehad met Salam Fayad. Ik had hem trouwens ook daarvoor al ontmoet, voordat hij deel ging uitmaken van de regering, en wij hebben toen samen proberen te ontdekken wat gedaan kon worden. Hij was degene die zei dat wij onszelf wat tijd moesten geven: “u hebt het Tijdelijk Internationaal Mechanisme, dus gebruikt u dat voorlopig ook. Ik ben echter verplicht om een opdracht te geven aan het ministerie van Financiën, aan de single treasury account .” Hij heeft toen ook een speciale PLO-rekening geopend, maar die rekening hebben wij nooit gebruikt. Die was bedoeld voor geld vanuit in bijzonder Arabische landen en misschien ook voor Israëlisch geld, waar uiteindelijk echter niets van terecht kwam.</p>
      <p sl="en">Daarom moet duidelijk zijn dat dit een EU-beleid was. Nu is er een nieuwe situatie ontstaan waarop wij - evenals het Kwartet - onmiddellijk hebben gereageerd. Ik heb zojuist geschetst wat gedaan kan worden met het oog op dit beleid.</p>
      <p sl="en">Ik wil de geachte afgevaardigde die over microkredieten sprak, antwoorden dat wij de economie een vliegende start willen helpen maken, en daarom betalen wij achterstallige bedragen aan ondernemers uit de 22 miljoen euro van wat een reserveprogramma was. Daar was heel lang niets mee gedaan, en wij hebben dit nu opnieuw vlot getrokken, en daarom zullen wij daar ook goede financiële controle op hebben.</p>
      <p sl="en">Over het geheel genomen hebben wij gedaan wat wij konden doen. Wij hebben ook altijd rekening gehouden met het feit dat de Palestijnen niet mogen lijden. Wij proberen hen in ieder geval bij te staan.</p>
    </intervention>
    <intervention id="3-216" speaker_id="23788" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt donderdag 21 juni 2007 plaats.</p>
    </intervention>
  </section>
  <section id="creitem23" title="12. Jeugddelinquentie: de rol van de vrouw, het gezin en de samenleving (debat)">
    <intervention id="3-218" speaker_id="23788" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0212/2007) van Katerina Batzeli, namens de Commissie rechten van de vrouw en gendergelijkheid, over jeugddelinquentie: de rol van de vrouw, het gezin en de samenleving (2007/2011(INI)).</p>
    </intervention>
    <intervention id="3-219" speaker_id="28579" name="Katerina Batzeli" is_mep="True" mode="spoken" role="rapporteur">
      <p sl="el">Mijnheer de Voorzitter, mijnheer de commissaris, het Europees Parlement opent vandaag het dossier “jeugddelinquentie”. Dit dossier wordt steeds groter en het aantal onopgeloste zaken neemt toe, met kinderen als daders en slachtoffers. De samenleving maakt zich zorgen, stigmatiseert vaak en reageert wanordelijk. Ofwel beschouwt zij deze jongeren als uitschot, dat voorbeeldig gestraft moet worden, ofwel interesseert haar het lot van deze jongeren niet, ofwel wijst zij op de oorzaken en onderstreept zij het belang van herintegratie van deze jongeren in de samenleving.</p>
      <p sl="el">Het is heel moeilijk de nauwkeurige oorzaken van misdadig gedrag door minderjarigen aan te wijzen. Wat een minderjarige doet, komt voort uit een ingewikkeld proces van socialisering en sociale controle. Desalniettemin kunnen wij met zekerheid twee vaststellingen doen. Ten eerste is de minderjarige delinquent geen zieke wiens gedrag veroorzaakt wordt door lichamelijke, mentale of psychische stoornissen, en ten tweede moeten wij om het al dan niet misdadig gedrag van minderjarigen te bestuderen teruggaan naar het milieu waarin de persoonlijkheid van de minderjarige zich ontwikkelt, naar het gezin, de schoolomgeving, de vriendenkring en het maatschappelijk milieu. Bovendien zijn er in deze tijd ook externe factoren die een invloed uitoefenen, zoals de media, de technologie en met name het internet, die een waarachtige invasie zijn in het leven van de minderjarige en hem of haar in de wereld van de volwassenen stort, waarop de minderjarige niet zelden gewelddadig reageert.</p>
      <p sl="el">Mijnheer de commissaris, met ons verslag willen wij niet ingrijpen in de nationale, gerechtelijke en strafrechtelijke systemen. Onze commissie heeft op dat gebied geen bevoegdheid, en de rol van het Europees Parlement is uitermate beperkt. Ons doel is veeleer de beste praktijken op te sporen die op nationaal vlak worden toegepast, de uitwisseling van informatie en ervaring te versterken, netwerken tot stand te brengen tussen de bevoegde instanties en deze institutioneel, organisatorisch en financieel bij te staan. De in elke lidstaat opgedane ervaringen zijn een belangrijke indicator voor de andere lidstaten en kunnen aantonen dat innoverende en alternatieve maatregelen efficiënter zijn dan de traditionele maatregelen van opsluiting en strafrechtelijke behandeling van minderjarige delinquenten.</p>
      <p sl="el">Er is een geïntegreerde strategie nodig op nationaal en Europees vlak, een strategie met een combinatie van maatregelen rondom drie pijlers: preventie, sociale integratie en buitengerechtelijk en gerechtelijk optreden. Het is van doorslaggevend belang dat bij de opstelling en verwezenlijking van een geïntegreerd nationaal en communautair beleid gezorgd wordt voor de betrokkenheid van alle bevoegde instanties: de regionale en lokale overheden, de schoolgemeenschappen en gezinnen, de niet-gouvernementele organisaties en de media. De Europese Commissie moet de volgende maatregelen - die uitgebreid in het verslag worden genoemd - tot een onmiddellijke prioriteit uitroepen.</p>
      <p sl="el">Ten eerste moet er een Europese waarnemingspost voor jeugddelinquentie worden ingesteld, die onder meer ook voortbouwt op de activiteiten van de nationale waarnemingsposten.</p>
      <p sl="el">Ten tweede moet er een Europese telefonische hulpdienst voor kinderen worden ingevoerd.</p>
      <p sl="el">Ten derde moeten voorstellen worden gedaan voor fundamentele beleidsmaatregelen met als onmiddellijke focus enerzijds de verbetering van de voorlichting en de opneming van preventie- en integratiemaatregelen in de reeds bestaande communautaire programma’s, en anderzijds de publicatie van een studie in samenwerking met de nationale deskundigennetwerken. Het uiteindelijk doel moet zijn de publicatie van een mededeling van de Commissie en de opstelling van een geïntegreerd programma voor de bestrijding van delinquentie, waarvoor kredieten uit de nieuwe communautaire begrotingspost beschikbaar moeten worden gesteld.</p>
      <p sl="el">Onder de hoofdactiviteiten van het programma kunnen maatregelen vallen als de verspreiding van goede praktijken op het gebied van preventie, het meten en analyseren van geavanceerde systemen voor de behandeling van minderjarige delinquenten - zoals het restorative justice- systeem -, de ontwikkeling van een Europees model voor integratie van en sociale zorg voor jonge, minderjarige delinquenten en met name netwerkvorming tussen de bevoegde diensten van de lokale en regionale overheden.</p>
      <p sl="el">Mijnheer de commissaris, ik ken uw politieke gevoeligheid en uw voorstellen voor de rechten van het kind. Mijns inziens zou het wenselijk zijn indien u rekening hield met de door het Europees Parlement geuite zorgen en een Europees programma voor jongeren opstelde. Men pleegt te zeggen dat stoute kinderen treurige kinderen zijn. Laten wij hun vandaag een glimlach geven.</p>
    </intervention>
    <intervention id="3-220" speaker_id="photo_generic" name="Franco Frattini" is_mep="True" mode="spoken">
      <p sl="en">vicevoorzitter van de Commissie . - Mijnheer de Voorzitter, ik juich dit verslag toe en geef steun aan de belangrijkste aanbevelingen van de rapporteur, mevrouw Batzeli. Jeugddelinquentie is inderdaad een van de uitdagingen die wij in onze moderne samenleving moeten aanpakken. Ik zal u een voorbeeld geven. Een recente, door het Europees netwerk inzake misdaadpreventie verrichte studie naar pesterijen op school heeft aangetoond dat pesterijen op school nog steeds een groot probleem in Europa zijn, waarbij tussen een op de zeven en een op de drie scholieren binnen een willekeurig schooljaar betrokken zijn.</p>
      <p sl="en">Als eerste stap moeten wij onze kennis van het verschijnsel zien te verbeteren door gegevens hierover te vergaren. Op nationaal niveau vergaarde statistieken zijn niet gemakkelijk vergelijkbaar, wegens de uiteenlopende wetgevingen in de lidstaten en de uiteenlopende manier waarop officiële misdaadstatistieken worden opgesteld. Er is de afgelopen vijf jaar door het Europees netwerk inzake misdaadpreventie veel werk verricht om de kwaliteit en de vergelijkbaarheid van de statistieken van de lidstaten op het gebied van de strafrechtspraak te verbeteren. Bovendien is de website van het netwerk een effectief instrument geworden om zowel de mensen in de praktijk als het algemene publiek informatie te verschaffen over het preventiebeleid van de lidstaten.</p>
      <p sl="en">Afgezien daarvan zullen in het vijfjarenactieplan inzake statistieken, dat de Commissie in augustus jongstleden heeft aangenomen, ook jeugddelinquentie en jeugdrechtspraak worden opgenomen en gemeten. Dan zullen wij een beter beeld hebben van dit verschijnsel op Europees niveau, en dan zullen wij bijgevolg ook de beleidsbehoeften beter kunnen vaststellen en indicatoren kunnen ontwikkelen, rekening houdend met het huidige werk van de internationale organisaties. Ook zullen wij dan mogelijk beter in staat zijn om een Europese strategie voor preventie van jeugddelinquentie te ontwikkelen.</p>
      <p sl="en">Preventie is duidelijk een sleutelfactor op dit gebied, en ik ben het met de rapporteur eens dat wij niet alleen repressieve maatregelen mogen toepassen om dit probleem aan te pakken. Wij moeten ons werk op een interdisciplinaire en multi-institutionele leest schoeien. Met name beleidsvormen als ruimtelijke ordening, sociale huisvesting, sociale inclusie, onderwijs en scholing, maatregelen ter bestrijding van discriminatie en racisme, en integratie van migranten spelen een belangrijke rol bij het voorkomen van delinquentie en met name jeugddelinquentie.</p>
      <p sl="en">Bovendien hebben de ervaringen van de netwerken die zich bezig houden met preventie van jeugd- en stadsdelinquentie aangetoond dat alle sociale activiteiten voor milieuverbetering, zoals verbetering van openbare ruimten, renovatie van pleinen, verlichting, schone straten, faciliteiten en sociale dienstverlening bijdragen aan een actief en duurzaam beleid voor misdaadpreventie onder jongeren.</p>
      <p sl="en">Misdaadpreventie moet ook een effectieve bijdrage leveren aan het communautair veiligheidsbeleid, dat tot doel heeft het ontstaan van misdaadrisico’s te voorkomen, met name door de bevordering van een gezonde en zorgzame samenleving, van een samenleving die jongeren de sociale omgeving biedt die noodzakelijk is om een gevoel van identiteit, integratie en zinvol leven te geven. Wij moeten wel beseffen dat de lidstaten en de lokale autoriteiten de hoofdverantwoordelijkheid dragen voor de uitvoering van een effectief beleid voor misdaadpreventie. Dit geldt zeer zeker voor het vraagstuk van de jeugddelinquentie, dat zich typisch op lokaal vlak voltrekt. De hoofdverantwoordelijkheid voor de aanpak van het probleem ligt dus bij de lokale autoriteiten, idealiter bijgestaan door nationale autoriteiten.</p>
      <p sl="en">Samenwerking en ondersteuning op Europees vlak kunnen een belangrijke rol spelen, maar kunnen niet in de plaats treden van de nationale beleidsvormen van de lidstaten. Zoals ik reeds heb vermeld, verricht het Europees netwerk inzake misdaadpreventie belangrijk werk voor de vergaring en uitwisseling tussen de lidstaten van ervaringen en beste praktijken op het gebied van effectief preventiebeleid. Er is vorig jaar tevens een begin gemaakt met een alomvattende, vergelijkende studie van jeugddelinquentie in alle EU-lidstaten, toetredingslanden en kandidaat-landen. Deze studie zal voor het einde van dit jaar zijn voltooid en een stevige grondslag vormen voor toekomstige Europese beleidsontwikkelingen op dit gebied. Ik zal deze studie natuurlijk voor u beschikbaar maken.</p>
      <p sl="en">Gedurende de afgelopen paar jaar is aanzienlijke financiële steun gegeven aan beleidsinitiatieven op het gebied van misdaadpreventie via de diverse, met communautaire middelen gefinancierde programma’s. Met het Hippocrates- en het Agis-programma heeft de Commissie in de afgelopen vijf jaar meer dan 120 grensoverschrijdende projecten gecofinancierd. Daarbij ging het om het ontwerpen van een veilig stadsmilieu, de uitwisseling van beste praktijken op het gebied van jeugd- en stadsdelinquentie en de ontwikkeling van goede praktijken in de jeugdrechtspraak.</p>
      <p sl="en">Om verder tegemoet te kunnen komen aan de behoefte aan standvastig optreden tegen geweld onder kinderen en jongeren, met inbegrip van pesterijen op school, zal de Commissie diverse projecten blijven financieren op het gebied van geweld en pesterijen onder leeftijdgenoten via het Daphne II-programma, dat zal worden opgevolgd door het Daphne III-programma. Zoals reeds werd gezegd, is de laatste jaren de klemtoon sterker komen te liggen op pesterijen op school, en er worden momenteel verschillende interessante projecten uitgevoerd. De nieuwe generatie van financiële programma’s op grond van de nieuwe financiële vooruitzichten op het gebied van vrijheid, veiligheid en rechtvaardigheid, en in het bijzonder het programma “misdaadbestrijding en misdaadpreventie” zal samen met Daphne III een aanzienlijke financiële steun kunnen geven aan nationale en transnationale projecten op dit gebied.</p>
      <p sl="en">Tot slot zullen deze programma’s in dezelfde periode 2007-2013 aanzienlijke aanvullende middelen krijgen via het gebied “onderwijs en opleiding, jeugd, cultuur en burgerschap”. Ik ben er van overtuigd dat u bekend bent met het nieuwe programma “Jeugd in actie”. Zoals ik reeds zei, is onderwijs een van de kernfactoren bij het voorkomen van jeugddelinquentie, en dus wordt ook met deze programma’s een belangrijke bijdrage geleverd aan het preventiebeleid op de lange termijn.</p>
    </intervention>
    <intervention id="3-221" speaker_id="22418" name="Esther Herranz García" is_mep="True" mode="spoken">
      <p sl="es">namens de PPE-DE-Fractie. – Mijnheer de Voorzitter, mijnheer de commissaris, in de eerste plaats wil ik mijn erkenning uitspreken voor het werk van de Commissie rechten van de vrouw en gendergelijkheid, evenals voor het werk van de deskundigen die naar de openbare hoorzitting zijn gekomen die we hebben georganiseerd, omdat ze ons door middel van hun bijdragen kennis hebben overgedragen die zeer nuttig is bij het aanpakken van de jeugddelinquentie in Europa. Ook wil ik mevrouw Batzeli feliciteren met dit verslag, en de collega’s met hun inspanningen en hun werk.</p>
      <p sl="es">De toename van de jeugddelinquentie in Europa is een verschijnsel dat we niet kunnen negeren. De minderjarigen die delicten plegen worden steeds jonger, wat uitermate zorgwekkend is. Daarom moeten we vanuit het Europees Parlement de lidstaten oproepen om onderling ervaringen uit te wisselen en oplossingen aan te dragen om dit verschijnsel terug te dringen.</p>
      <p sl="es">Daarvoor is het belangrijk om niet alleen een samenhangende en doelmatige strategie te ontwikkelen, maar ook om rekening te houden met de speciale rol die het gezin, de school en de samenleving spelen bij de overdracht van waarden op de jeugd. Ik wil speciaal de rol noemen die wij als politici in deze kwestie moeten vervullen, en daarom verwelkom ik het initiatief dat is genomen in La Rioja, waar de figuur van buitenschoolse jongerenwerker in het leven is geroepen, iemand die dicht bij de jongeren staat en hen begeleidt in hun vrije tijd, hun ontwikkeling stimuleert en hun integratie in de samenleving bevordert. Nu kunnen we dat initiatief vervolgen met ambitieuzere programma’s, zoals de programma’s die de commissaris heeft genoemd.</p>
      <p sl="es">Maar als we spreken over het gebruik van geweld door minderjarigen, mogen we de huidige maatschappelijke werkelijkheid niet vergeten. Dames en heren, op 17 mei 2003 werd Sandra Palo, een Spaanse jonge vrouw van 22 jaar met een psychische stoornis, ontvoerd, verkracht, verschillende malen overreden en levend verbrand door minderjarigen van tussen de veertien en achttien jaar. Na een verblijf van vier jaar in een jeugdinrichting is een van hen dezer dagen weer op vrije voeten gekomen.</p>
      <p sl="es">Dames en heren, vrijheid brengt verantwoordelijkheid met zich mee en onze samenlevingen, die vrij zijn, moeten verantwoordelijk zijn. Als we willen dat gevallen als die van Sandra Palo zich in de toekomst niet meer zullen herhalen, moeten we afzien van iedere boodschap die bij minderjarigen een gevoel van straffeloosheid teweeg kan brengen en moeten we effectieve maatregelen nemen die ertoe leiden dat de burgers weer vertrouwen krijgen in het systeem.</p>
    </intervention>
    <intervention id="3-222" speaker_id="1061" name="Lissy Gröner" is_mep="True" mode="spoken">
      <p sl="de">namens de PSE-Fractie . – Mijnheer de Voorzitter, geachte commissaris, ik wil vooral mevrouw Batzeli bedanken voor dit initiatiefverslag van de Sociaal-democratische Fractie in het Europees Parlement. De fractie was erg blij om vandaag dit rijkgeschakeerde en bijzonder uitgebreide voorstel tot maatregelen tegen de jeugdcriminaliteit te mogen ontvangen. De tenuitvoerlegging is natuurlijk in de eerste plaats een zaak van de lidstaten, maar ook wij als Europese Unie dragen de verantwoordelijkheid om dit groeiende verschijnsel tegen te gaan. De commissaris heeft immers ook de strategie voor de rechten van kinderen gepresenteerd. Dat is een uiterst belangrijke bijdrage aan de gezamenlijke ontwikkeling van maatregelen. Wij mogen niet wachten tot de voorsteden opnieuw in brand staan voordat we iets doen.</p>
      <p sl="de">Wij hebben vooral ook een geïntegreerde aanpak nodig voor de oplossing van maatschappelijke problemen. Wij moeten ervoor zorgen dat de jeugdwerkloosheid en de armoede onder jongeren vermindert en dat maatschappelijke scheefgroei wordt tegengegaan. Uiteraard hebben wij ook de structuurfondsen die wij kunnen blijven gebruiken; wat dat betreft hebben de lidstaten vele mogelijkheden. Commissaris, u hebt dat heel duidelijk gemaakt: Het Daphne-programma biedt een groot aantal echt goede mogelijkheden om het geweldfenomeen grensoverschrijdend te kunnen bestrijden en het programma „Jeugd in Actie“ biedt ook positieve maatregelen.</p>
      <p sl="de">Ik geloof echter dat de lidstaten nog veel uitgebreider doeltreffende psychosociale hulp voor probleemgezinnen dienen aan te bieden. Wij moeten de rol van de school versterken in de strijd tegen geweld en jeugdcriminaliteit. Het is onze verantwoordelijkheid om te helpen met ons programma “Levenslang Leren”. Ik vind dat de verantwoordelijkheid van de media nog sterker moet worden benadrukt. Ook op dat terrein hebben wij een verantwoordelijkheid om paal en perk te stellen aan gewelddadige scènes. Een verbod op gewelddadige video’s en gewelddadige spelletjes voor jongeren acht ik noodzakelijk.</p>
      <p sl="de">Tot slot wil ik de commissaris bedanken. Met de telefonische hotline voor kinderen en jongeren dragen wij er in belangrijke mate toe bij dat kinderen en jongeren steun krijgen en dat hun stem wordt gehoord.</p>
    </intervention>
    <intervention id="3-223" speaker_id="23881" name="Marios Matsakis" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, ik wil de rapporteur graag feliciteren met haar uitstekende rapport over dit uiterst belangrijke onderwerp waarmee alle burgers direct of indirect te maken krijgen.</p>
      <p sl="en">Uit talrijke onderzoeken is gebleken dat jeugddelinquentie binnen Europa een groeiend probleem is. En dit is een zeer deprimerend en zorgwekkend modern fenomeen, dat een ernstige bedreiging vormt voor de toekomst van onze samenleving. We moeten deze trend een halt toeroepen en indien mogelijk terugdraaien.</p>
      <p sl="en">Mevrouw Batzeli heeft het probleem gedetailleerd behandeld, waarbij ook etiologie, preventie en behandeling van delinquent gedrag aan te orde zijn gekomen. Naar mijn mening is de preventieve aanpak bijzonder belangrijk en binnen dit kader zijn de rollen van de moeder, de vader, het gezin, de school en de maatschappij uiterst relevant. Hierbij wil ik opmerken dat het binnen deze context niet om de rol van vrouwen, maar om die van moeders gaat. Ook wil ik opmerken dat de rol van de vader even belangrijk is en dat zou wellicht in de titel van het verslag moeten worden opgenomen.</p>
      <p sl="en">Ook vind ik het spijtig te moeten opmerken dat dit verslag op commissieniveau is goedgekeurd door louter vrouwen, in een commissie die, en corrigeert u mij als ik het fout heb, volledig uit vrouwen bestaat. Waarom dit om institutionele en praktische redenen zo is, is mij niet geheel duidelijk. Desalniettemin had ik toch meer input van mannen in de beraadslagingen van de commissie over dit verslag verwacht. Het is mij niet bekend waarom dit niet is gebeurd.</p>
      <p sl="en">Het lijkt erop dat jeugddelinquentie op zijn minst een bijverschijnsel is van de zogenaamde moderne levensstijl en van de eisen die als gevolg van complexe sociaal-economische eisen aan ouders worden gesteld. Wellicht zijn wij als ouders minder prioriteit aan onze kinderen gaan geven, door de zucht naar welvaart en het streven om carrière te maken, waardoor in de meeste gevallen zowel vader als moeder veel – te veel - uren van huis weg zijn.</p>
      <p sl="en">Ter gelegenheid van het debat over dit verslag, is het wellicht goed om ouders aan te sporen om even stil te staan bij de vraag wat zij diep in hun hart het belangrijkste vinden in hun leven: een hoger inkomen of meer tijd met hun kinderen? Ouders kennen het antwoord op deze vraag wel.</p>
    </intervention>
    <intervention id="3-224" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, jeugddelinquentie is een wijdverbreid verschijnsel dat helaas alleen maar toeneemt. We vragen ons allemaal af waarom dat zo is. Waar is het mis gegaan? Welke methoden moeten we aanwenden in de strijd tegen jeugddelinquentie?</p>
      <p sl="pl">Sommigen pleiten ervoor om helemaal af te zien van een restrictieve aanpak en over te gaan tot preventieve acties en het opbouwen van maatschappelijke solidariteit. Anderen willen de rol van het gezin en de school vergroot zien. Evenmin ontbreken de meer extreme meningen, die het isoleren van minderjarige criminelen bepleiten.</p>
      <p sl="pl">Helaas gaan de analyses en ideeën meestal voorbij aan de belangrijkste redenen waarom de opvoeding faalt, zoals globalisering. Naast de verslechtering van de economische positie van gezinnen veroorzaakt globalisering massale economische migratie en dus ook het doorsnijden van familiebanden en contacten tussen ouders en kinderen, die cruciaal zijn in het opvoedingsproces.</p>
      <p sl="pl">Ten tweede speelt de demoralisering van de jeugd een rol, door de massale verspreiding van onethisch en immoreel materiaal, waarin agressie en geweld heel gewoon zijn geworden. Er is minder samenwerking tussen ouders, en sociaal-educatieve instellingen en de school. De culturele traditie gaat verloren, de rol die de Kerk in de opvoeding van de jeugd speelt wordt zwakker, en daar worden geen andere positieve oplossingen tegenover gesteld.</p>
      <p sl="pl">Het ziet ernaar uit dat rijke en machtige mensen hun gevoel en hun verstand door klinkende munt het zwijgen hebben laten opleggen. Geld is belangrijker geworden dan humaniteit en heeft de humanitaire moraal en het geloof in het algemeen welzijn teniet gedaan.</p>
    </intervention>
    <intervention id="3-225" speaker_id="1059" name="Hiltrud Breyer" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, mijn dank gaat uit naar de rapporteur. Het is een belangrijke stap dat de jeugdcriminaliteit eindelijk op de agenda van de EU is gezet. En van het communautair kaderprogramma gaat ook werkelijk een positief signaal uit.</p>
      <p sl="de">Het is juist dat wij preventieve actie moeten ondernemen om te zorgen dat kinderen en jongeren niet gewelddadig worden en er geen sociale brandhaarden ontstaan. Ik vind het echter betreurenswaardig dat veel afgevaardigden instemmend zitten te knikken als wordt beweerd dat het feit dat de ouders werken de boosdoener is, terwijl zij tegelijkertijd werkeloos toezien of ertoe bijdragen dat voorzieningen voor jongeren en kinderen worden gesloten en de kinderen als het ware de straat op worden gestuurd en de maatschappij hun de kans ontzegt om deel te nemen aan een aantal activiteiten.</p>
      <p sl="de">Er is een centraal onderwerp dat ik van bijzonder groot belang acht, namelijk het geweld in de media. Het stelde mij teleur dat u, commissaris Frattini, er zo weinig over zei en dat er ook in uw kinderbeschermingsverslag zo weinig over wordt gezegd. Wij weten dat kinderen op zeer jonge leeftijd al worden geconfronteerd met horror-, porno- en geweldscènes. In Duitsland zitten om 10 uur ’s avonds nog 800 000 kinderen voor de televisie, en ons is bekend dat in de Verenigde Staten een jongere op z’n achttiende al 200 000 gewelddadige scènes heeft gezien. Daaruit blijkt wel hoe belangrijk het is dat wij dit onderwerp aanpakken. Moordspelen die via mobieltjes of in het echt worden gespeeld, waarbij jonge mensen door simulatie worden getraind in het vermoorden van mensen, leiden bij hen tot een verlies aan invoelingsvermogen. Op dit punt zou ik graag zien dat de Commissie meer onderneemt.</p>
      <p sl="de">Wij zullen ook nog meer amendementen indienen op het verslag over de rechten van het kind. De amendementen komen erop neer dat er een verbod moet worden ingesteld. De lidstaten moeten veel grondiger nagaan of de kinder- en jeugdbescherming op het gebied van de media niet moet worden verbeterd. Wij mogen dit punt niet negeren, niet bagatelliseren en niet goedpraten.</p>
    </intervention>
    <intervention id="3-226" speaker_id="4466" name="Ilda Figueiredo" is_mep="True" mode="spoken">
      <p sl="pt">namens de GUE/NGL-Fractie. – Mijnheer de Voorzitter, je kunt niet over jeugddelinquentie spreken zonder de onderliggende oorzaken daarvan te onderzoeken. Pas dan kunnen we de nodige preventieve maatregelen formuleren. Want dat is waar we onze aandacht vooral op zullen moeten richten.</p>
      <p sl="pt">We mogen niet vergeten dat de belangrijkste oorzaak van dit probleem gelegen is in het steeds sterker neoliberaal gekleurde beleid. Dat beleid heeft geleid tot een toename van de territoriale en sociale ongelijkheid, tot meer werkloosheid onder de jeugd – de jeugdwerkloosheid ligt twee keer zo hoog als de gemiddelde werkloosheid – en wijd verbreide armoede en sociale uitsluiting, als gevolg van de lage lonen en de uitholling van de sociale uitkeringen. Daar komt bij dat de openbare diensten steeds verder worden ontmanteld. Tot slot heeft ook het feit dat banen onzeker zijn gevolgen voor het gezinsleven en de opvoeding van kinderen en pubers.</p>
      <p sl="pt">Het is dus zaak dat we het beleid dat deze toestand heeft veroorzaakt in omgekeerde richting bijstellen en niet volharden in steeds maar weer dezelfde strategieën. De levensomstandigheden van gezinnen moeten worden verbeterd, zodat er binnen die gezinnen meer aandacht kan worden besteed aan kinderen en jongeren. Werknemers moeten dus meer rechten krijgen, met hogere lonen en minder werkuren zonder verlies van inkomsten. Er moeten betere openbare diensten komen, onder andere op het gebied van onderwijs, gezondheidszorg, huisvesting en sociale bescherming. Dat betekent natuurlijk wel – zoals we allemaal beseffen – dat we een andere richting moeten inslaan bij het bepalen van het nationale en communautaire beleid. Het moet een beleid zijn dat mensen voorop stelt, boven mededinging en de winsten van de grote financiële concerns.</p>
      <p sl="pt">We moeten ons inzetten voor het bevorderen van de waarden zoals die in het VN-Verdrag inzake de Rechten van het Kind van 29 november 1989 zijn vastgelegd. Dat hebben we in de door ons ingediende voorstellen dan ook geprobeerd. We wijzen er verder op dat er een speciale opleiding moet komen voor leden van de magistratuur die met minderjarigen werken en al degenen die binnen de kinderrechtbanken werken. We moeten ons op preventie richten, voor het te laat is.</p>
    </intervention>
    <intervention id="3-227" speaker_id="28334" name="Urszula Krupa" is_mep="True" mode="spoken">
      <p sl="pl">namens de IND/DEM-Fractie . – Mijnheer de Voorzitter, de groei van de jeugddelinquentie is onlosmakelijk verbonden met de toenemende desintegratie van het gezin en het propageren van de feministische visie op de rol van de vrouw, die stelt dat het moederschap een belasting en een obstakel is op de weg naar zelfontplooiing.</p>
      <p sl="pl">Minderjarige delinquenten komen overwegend uit gebroken, marginale gezinnen en worden dikwijls opgevoed door alleenstaande moeders die niet alleen met materiële problemen te kampen hebben. Deze kinderen voelen zich dikwijls afgewezen en bedreigd door een verstoorde relatie tussen de ouders, onethische en immorele opvoedingsmethodes, criminele voorbeelden, slechte woonomstandigheden, een gebrekkige scholing en te weinig aandacht. Dit heeft tot gevolg dat deze kinderen een vijandige houding tegenover andere mensen ontwikkelen. Een kind dat zich voor zijn vijfde levensjaar niet kan hechten aan zijn ouders, vertoont later een neiging tot afwijkend gedrag en criminaliteit en ontwikkelt zich tot een asociale persoonlijkheid. Het gemis van de liefde van betekenisvolle personen is immers het grootste kwaad dat de mens kan treffen.</p>
      <p sl="pl">Een apart probleem vormt de destructieve uitwerking van vooruitstrevend onderwijs, waarbij geboden en verboden niet worden geaccepteerd, media die een hedonistische levensstijl propageren en toenemende agressie en geweld waar zelfs de politiek niet van verschoond blijft. Om nog maar te zwijgen van alcohol- en nicotineverslavingen of de verwoestende invloed van drugsverslavingen, en sociale stratificatie die allemaal ernstige repercussies hebben. De remedie is boven alles het herstellen van morele en ethische principes in alle levenssferen. Wij hebben ook duidelijke wetgeving en preventie met juridische en niet-juridische middelen nodig. Ook moet de vrouw zich weer bewust worden van haar vooraanstaande rol. Als zij alleen als nuttig wordt beschouwd in het kader van het vervullen van de Lissabonstrategie, zal zij haar eigen kind niet goed kunnen opvoeden.</p>
      <p sl="pl">De groeiende aantasting van de maatschappij, die zich niet alleen uit in criminaliteit, vereist dat wij opnieuw het belang gaan beseffen van menselijke waardigheid, de rol van het moederschap en het gezin. Alleen kinderen die liefdevol en moreel verantwoord worden opgevoed, hebben de kans om niet in conflict te raken met de wet en ethische principes.</p>
    </intervention>
    <intervention id="3-228" speaker_id="37450" name="Viorica-Pompilia-Georgeta Moisuc" is_mep="True" mode="spoken">
      <p sl="nl">în numele grupului ITS . – Raportul doamnei Bazeli tratează o gamă foarte largă de aspecte privind delicvenţa în rândul tineretului, prezentând în mod corect cauzele acestui fenomen extrem de grav, aflat în plină expansiune pe diverse paliere, atât în statele Uniunii Europene, cât şi în afara ei. Mă voi referi la două aspecte pe care nu le-am găsit semnalate în raport, şi anume:</p>
      <p sl="nl">1. Biserica - indiferent cărui cult îi aparţine, poate şi trebuie să aibă un rol din ce în ce mai important în sistemul educaţional al copiilor şi tineretului, în şcoală şi înafara şcolii. Cooperarea bisericii cu şcoala şi familia este benefică în prevenirea unor alunecări nedorite a tinerilor pe panta infracţională, în formarea unei mentalităţi sănătoase şi corecte despre viaţă, dar şi pentru recuperarea unor tineri aflaţi în situaţii critice. Educaţia religioasă în şcolile de toate gradele este cvasi-absentă. Ea ar trebui să-şi recapete locul pe care l-a avut în urmă cu mulţi ani.</p>
      <p sl="nl">2. Spiritul de disciplină şi de responsabilitate al tinerilor faţă de familie şi societate, faţă de chiar viaţa lor, lasă mult de dorit ca urmare a unor multiple cauze analizate, de altfel, în raport. În plus, în statele foste comuniste, constrângerile exagerate la care au fost supuşi tinerii generaţii după generaţii, au fost înlocuite acum, în ultimii şaptesprezece ani, într-o măsură mult prea mare, cu un libertinaj deschizător al unor periculoase alunecări, spre negarea valorilor naţionale şi europene şi copierea unor aşa-zise modele extrem de dăunătoare pentru formarea civică şi profesională a tinerilor.</p>
      <p sl="nl">Ca profesor şi ca pedagog, apreciez în mod deosebit efortul doamnei Bazeli pentru analizarea acestei problematici atât de complexe şi o rog să se aplece cu bunăvoinţă asupra celor mai sus amintite.</p>
    </intervention>
    <intervention id="3-229" speaker_id="28173" name="Zita Pleštinská" is_mep="True" mode="spoken">
      <p sl="sk">In essentie is jeugddelinquentie gevaarlijker dan criminaliteit door volwassenen, omdat het gaat om een buitengewoon kwetsbaar deel van de bevolking dat in de leeftijd is waarop iemands persoonlijkheid wordt gevormd, en jeugdige delinquenten snel het risico lopen van sociale uitsluiting. Tegenwoordig is jeugddelinquentie nog verontrustender dan het al was omdat het verschijnsel zo’n massaal karakter heeft gekregen als gevolg van de jongere leeftijd waarop het delinquent gedrag begint en de toename van het aantal delicten dat gepleegd wordt door kinderen die jonger zijn dan dertien jaar.</p>
      <p sl="sk">Ik verwelkom het verslag van mevrouw Batzeli, waarin de oorzaken van de jeugddelinquentie helder onder woorden worden gebracht en onderzocht wordt hoe de jeugddelinquentie geleidelijk kan worden teruggedrongen. Uit de meest recente psychologische studies komt naar voren dat het gezin de eerste en enige plek is waar een kind leert lief te hebben, te respecteren en gerespecteerd te worden. De meeste jonge delinquenten zijn afkomstig uit disfunctionele gezinnen, waarin de ouders niet voor hun kinderen zorgen en het kind niet de liefde, het begrip en de steun ontvangt die het nodig heeft. Al heel lang geleden beschouwde Plato het gezin als de meest essentiële eenheid van het sociale leven en de belangrijkste plaats waar de opvoeding plaatsvindt. Auguste Comte beschreef het gezin als een brug tussen het individu en de samenleving en benadrukte de fundamentele rol van het gezin in de samenleving.</p>
      <p sl="sk">De opvoeding van een kind begint in de eerste jaren van het leven van dat kind binnen het gezin, dat wil zeggen lang voordat het kind voor het eerst naar school gaat. Alles wat een kind wordt geleerd op school of buiten school is, in goede of in slechte zin, vormend voor het gedrag en de persoonlijkheid van dat kind. De adolescentie is een periode waarin het geestelijk leven intenser wordt ervaren, een periode waarin iemands houding tegenover de problemen van het persoonlijk leven in de samenleving vorm krijgt, een periode waarin heel veel steun van het gezin nodig is. De rol van het gezin als opvoedkundige omgeving beperkt zich niet tot de eerste jaren van het leven van een kind, maar blijft van kracht tot het kind onafhankelijk wordt, dat wil zeggen een baan vindt.</p>
      <p sl="sk">Collega’s, het populaire gezegde dat thuis is waar de handen zijn die je vasthouden als je moet huilen, bevat een kern van waarheid. Ik geloof sterk dat we de jeugddelinquentie in de samenleving alleen kunnen terugdringen als we een duurzame omgeving kunnen scheppen waarin elk gezin de verantwoordelijke rol die het heeft in de samenleving, naar behoren kan vervullen. Het gezin moet onze veilige haven zijn, het gezin moet onze leraar zijn, en het gezin moet onze steun zijn.</p>
    </intervention>
    <intervention id="3-230" speaker_id="28310" name="Edite Estrela" is_mep="True" mode="spoken">
      <p sl="pt">Mijnheer de Voorzitter, ik wil om te beginnen mevrouw Batzeli gelukwensen met haar verslag, dat verstandige en opportune voorstellen bevat, waaronder ook een voorstel om een Europees waarnemingspunt voor jeugddelinquentie op te zetten.</p>
      <p sl="pt">De toename van de jeugddelinquentie is een gegeven dat ons verplicht tot het formuleren van een geïntegreerd en doeltreffend beleid, binnen de gezinssfeer, op school en in de maatschappij als geheel. Dat beleid moet bijdragen tot het overbrengen van sociale en beschavingsnormen; jongeren moeten sociaal gedrag aanleren. Er zullen verder maatregelen moeten worden genomen voor het bestrijden van armoede en sociale uitsluiting. Een maatschappij met scherpe sociale tegenstellingen kan geen sociale cohesie realiseren en jeugddelinquentie niet voorkomen.</p>
      <p sl="pt">De beelden van bepaalde uitingen van jongerengeweld in een aantal ontwikkelde landen binnen en buiten de Europese Unie zetten aan tot alarm. Wat beweegt honderden jongeren geweld te gebruiken om de aandacht op hun problemen te vestigen? Families, bestuurders en de maatschappij als geheel moeten zich afvragen waar ze gefaald hebben en waarom.</p>
      <p sl="pt">De toename van de jeugddelinquentie is een heel ernstig probleem. We moeten ons afvragen waarom jongeren tussen de dertien en zeventien jaar bij wijze van vermaak weerloze mensen kwellen en doden. Dat is schokkend. Het is echter niet voldoende te veroordelen en af te wijzen. We moeten ook handelen, zodat we het later niet hoeven te betreuren dat het te laat is om iets te doen en, net als een van de vaders van zulke kinderen, met spijt moeten zeggen: “ik ben als ouder tekortgeschoten”.</p>
      <p sl="pt">De experts geven aan wat de oorzaken zijn – in de eerste plaats gebrek aan begeleiding en ledigheid. Zonder bezigheden, zonder school en zonder werk gaan jongeren zich onverantwoordelijk gedragen. Daar komt bij dat we in een permissive society leven, waarin iedereen alle rechten heeft en maar weinig of zelfs geen plichten. Er worden geen eisen gesteld en er wordt niet aangedrongen op gedegenheid; werk en verdienste hebben geen waarde.</p>
      <p sl="pt">Een aantal van deze jongeren is zelf het slachtoffer van geweld geweest of opgegroeid in een huishouden waar geweld gewoon was. Anderen voelen zich ontheemd of gemarginaliseerd; weer andere imiteren het geweld op de televisie. Zelfs spelletjes voor kinderen en tekenfilms verheerlijken geweld.</p>
    </intervention>
    <intervention id="3-231" speaker_id="28119" name="Kathy Sinnott" is_mep="True" mode="spoken">
      <p sl="en">Mijnheer de Voorzitter, dit verslag is geen opwekkende leeskost. Een toenemend aantal tieners raakt op steeds jongere leeftijd betrokken bij criminaliteit en wordt daarbij steeds gewelddadiger. Deze ontwikkeling is dermate ernstig voor de betrokken jongeren en voor de maatschappij als geheel dat we oplossingen moeten zoeken, maar we moeten het probleem dan wel accuraat analyseren.</p>
      <p sl="en">Het verslag bevat een opsomming van de cruciale vormende invloeden op kinderen: gezin, school, vrienden en sociaal-economische omstandigheden. Voor de volledigheid zou ik aan deze lijst de massamedia en telecommunicatie willen toevoegen, en daarmee bedoel ik films, televisie, computerspellen en het internet – en de moderne mobiele telefoontechnologie.</p>
      <p sl="en">Onderzoek toont aan dat kinderen meer tijd doorbrengen met de massamedia dan met alle overige invloeden bij elkaar. De artikelen 13 en 17 van het Verdrag inzake de rechten van het kind van de Verenigde Naties, die in dit verslag als belangrijkste informatiebron wordt genoemd, lijken kinderen het absolute recht op toegang tot massamedia en telecommunicatie te geven en de massamedia en telecommunicatie onbeperkte toegang tot kinderen te geven. Moeten we met de huidige inhoud van geweld, haat, racisme en pornografie, en het misbruik ervan door pedofielen – alle factoren die kunnen bijdragen aan delinquentie – vinden dat de massamedia dit absolute recht hebben en dat kinderen een dergelijk absoluut recht hebben?</p>
      <p sl="en">Als een kind door een van de andere invloedsfactoren, zoals binnen het gezin of op school, misbruikt of beschadigd wordt, dan halen wij het voor zijn eigen veiligheid uit deze situatie weg. Bij het implementeren van het Verdrag inzake de rechten van het kind van de Verenigde Naties in de EU en in de lidstaten, zullen we de artikelen 13 en 17 in heroverweging moeten nemen. Deze zijn opgesteld in 1989, toen nog niet duidelijk was hoe het internet er in 2007 zou gaan uitzien.</p>
      <p sl="en">Voorts moeten we ook naar de rol van vaders kijken. Psychologen vertellen ons dat moeders hun kind een gevoel van eigen identiteit en van hun plaats binnen het gezin geven, terwijl vaders het kind socialiseren en het leren wat acceptabel gedrag is.</p>
    </intervention>
    <intervention id="3-233" speaker_id="4423" name="Amalia Sartori" is_mep="True" mode="spoken">
      <p sl="it">Mevrouw de Voorzitter, dames en heren, ik dank collega Batzeli voor het werk dat zij heeft verricht en de commissie voor het voorstel dat ons is voorgelegd.</p>
      <p sl="it">Wij staan tegenover een verschijnsel dat zich overal ter wereld uitbreidt en ook in Europa ernstige vormen aanneemt, zowel kwantitatief gezien als wat betreft het soort misdrijf dat wordt gepleegd. Daarom is het volgens mij heel terecht dat wij ons gaan bezinnen over de vraag wat wij kunnen doen aan het probleem van jeugddelinquentie. Naast de verspreiding van beste praktijken is het zeker zinvol te zoeken naar geschikte minimumvoorschriften voor alle landen van de Unie, om zodoende een problematiek aan te pakken die, nogmaals, steeds meer om zich heen grijpt. Ik schaar me dus achter degenen die zeggen dat de Commissie zich hiermee moet bezighouden.</p>
      <p sl="it">Wat strikt de inhoud van de tekst aangaat, geloof ik dat het belangrijk is de nadruk te leggen op een aantal punten. Ten eerste, wij moeten blijven herhalen tegen onszelf en tegen iedereen dat pasgeboren baby’s voor de gehele Gemeenschap waardevol zijn en onze toekomst vormen. Daarom is het in het ieders belang dat kinderen vanaf hun geboorte alles hebben wat nodig is om burgers van de Europese Unie te worden. Met andere woorden, begeleiding in de opvoeding van het kind in het gezin, op school en op het werk, armoedebestrijding, huisvestings- en werkgelegenheidsbeleid, openbare diensten, strikte naleving van rechten en plichten op het gebied van scholing en culturele vorming tot het moment van betreding van de arbeidsmarkt, strijd tegen de verspreiding van geweld, en nultolerantie in geval van uitbuiting en geweld tegen kinderen, ook als dat binnen het gezin gebeurt. Er moet niet alleen duidelijkheid zijn over rechten, maar ook over plichten en sancties.</p>
    </intervention>
    <intervention id="3-234" speaker_id="36281" name="Silvia-Adriana Ţicău" is_mep="True" mode="spoken">
      <p sl="nl">Doresc să o felicit pe colega Bazeli pentru acest raport. Delicvenţa juvenilă şi violenţa în şcoli sunt fenomene care există în toate statele membre şi pe care avem responsabilitatea de a le combate prin strategii şi măsuri la nivel naţional şi european. Este nevoie de prevenire, de includerea socială şi reabilitarea delicvenţilor minori, precum şi de măsuri judiciare corespunzătoare. Pentru că anumite grupuri de minori sunt mai vulnerabile - fete între 14 şi 18 ani, grupuri de imigranţi, persoane fără domiciliu fix - şi pentru că există riscul ca organizaţii criminale să utilizeze minori pentru traficul de stupefiante, prostituţie şi furt, este important ca incitarea minorilor la delicte să se constituie în circumstanţe agravante pentru infractorii adulţi. Măsurile educative trebuie să devină prioritare şi este important să existe acorduri de parteneriat între diferite instituţii precum şcoală, poliţie, instituţie şi autorităţile locale pentru dezvoltarea de centre de recreere pentru tineri şi incluziunea socială a acestora. Instruirea părinţilor privind importanţa supervizării copiilor şi îndrumarea acestora, precum şi conştientizarea pericolelor, le va permite acestora să intervină de la primele semne ale apariţiei unor probleme de comportament.</p>
    </intervention>
    <intervention id="3-235" speaker_id="23894" name="Anna Záborská" is_mep="True" mode="spoken">
      <p sl="fr">Mevrouw de Voorzitter, commissaris, dames en heren, ik wil mevrouw Batzeli feliciteren met haar verslag. De titel van het verslag geeft aan dat het een taak van de vrouw, het gezin en de gehele samenleving is om jeugddelinquentie het hoofd te bieden. Ik had graag gezien dat in de titel ook mannen en vaders werden genoemd. Iedereen weet hoe belangrijk ze zijn en ik zou willen dat we in de toekomst de rol van vaders openlijk durven te benoemen in de diverse Europese beleidsterreinen.</p>
      <p sl="fr">Zeer gedetailleerde statistieken, met name die van de Ierse onderzoeker Patrick Fagan van de Heritage Foundation in Washington, leveren het onweerlegbare bewijs dat de affectieve band tussen ouders en hun kinderen in de vroege jeugd gevormd wordt. Uitgaande van politiecijfers inzake criminaliteit toont hij aan dat hoe sterker de affectieve band is binnen het gezin, des te kleiner het risico van jeugddelinquentie.</p>
      <p sl="fr">De strategie van Lissabon bepaalt dat 60 procent van de kleuters een plaats moet krijgen op een crèche. Ik plaats geen vraagtekens bij de wens van jonge ouders om carrière te maken, maar gezien de cijfers en de ervaring als ouders die we allemaal hebben, dames en heren, moeten we het allerbeste eisen voor de opvang van onze kinderen. Dichtbij de plaats waar een van de ouders werkt moeten zich goed bereikbare en betaalbare kinderopvangcentra bevinden.</p>
      <p sl="fr">Ik bedank de rapporteur dat ze de nadruk heeft gelegd op het belang van kwalitatief hoogwaardige kinderopvang.</p>
      <p sl="fr">Geweld onder jongeren een halt toeroepen, dat is een gezamenlijke taak van gezin en samenleving. De samenleving moet het kader vormen waarbinnen de overheid maatregelen neemt. Ik weiger gewelddaden begaan door jonge volwassenen te gedogen en ik stel voor dat de Europese Unie een waarnemingscentrum inzake geweld onder jongeren opricht om de opvoeding van jongeren te institutionaliseren.</p>
    </intervention>
    <intervention id="3-236" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Mevrouw de Voorzitter, mijnheer de commissaris, dames en heren, ik feliciteer de rapporteur met haar uitstekende werk, met de goede samenwerking die wij tijdens de behandeling van de amendementen konden opbouwen en met haar geïntegreerde aanpak van de bestrijding van jeugddelinquentie.</p>
      <p sl="el">Alle bevoegde instanties die zich bezighouden met kinderen moeten samenwerken om dit probleem het hoofd te bieden. Dit is geen nieuw probleem voor de menselijke samenleving. Het heeft altijd bestaan. Staat u mij toe om gewag te maken van iets dat diepe indruk op mij heeft gemaakt toen ik nog een kind was. Toen werd het verhaal verteld van iemand die was veroordeeld en die op de vraag wiens schuld het was dat hij een zware misdadiger was geworden en in de gevangenis zat, antwoordde dat, toen hij drie jaar oud was en zijn moeder voor het eerst een gestolen ei bracht, zij dat ei aannam. De schuld ligt dus niet bij de ouders omdat zij werken - ouders hebben altijd gewerkt - maar omdat zij de fundamentele ethische waarden en beginselen niet eerbiedigen. De schuld ligt ook bij de leraren die het kind niet de eerste grote waarde: de eerbiediging van de waardigheid van de mens, helpen erkennen. Dat is het begin van alles, en daarom moeten wij maatregelen treffen. Natuurlijk moeten wij de jongeren straffen, of - als u niet van dit woord houdt - berispen, opdat zij zelfbeheersing leren.</p>
      <p sl="el">Natuurlijk kun je kinderen - zoals reeds gezegd - zelfbeheersing leren, en wel van jongs af aan, en dus hebben ook de onderwijzers en de inrichtingen waaraan wij onze kinderen vanaf heel jonge leeftijd toevertrouwen, een grote verantwoordelijkheid. De jongeren moeten leren hoe zij goede, verantwoorde burgers worden, burgers die met hun persoonlijkheid en talenten kunnen bijdragen aan het economisch en sociaal leven op de plek waar zij actief zijn.</p>
      <p sl="el">Ik ben niet voor een waarnemingspost. De lidstaten moeten maatregelen nemen en speciale, met de noodzakelijke financieringsmechanismen uitgeruste activiteiten ontplooien om het probleem het hoofd te bieden.</p>
    </intervention>
    <intervention id="3-237" speaker_id="28301" name="Tadeusz Zwiefka" is_mep="True" mode="spoken">
      <p sl="pl">Mevrouw de Voorzitter, ook ik wil mevrouw Batzeli bedanken voor haar uitstekende verslag. De meerderheid van ons is het natuurlijk eens met de stelling dat het verschijnsel jeugddelinquentie steeds omvangrijker en gevaarlijker wordt.</p>
      <p sl="pl">De aanpak en preventie van jeugddelinquentie in de afzonderlijke lidstaten verschillen hemelsbreed. Sterker nog, sommige politici proberen dit probleem uit te buiten voor hun eigen politieke doeleinden. Het probleem wordt zeker niet opgelost door straffen radicaal te verhogen en kadaverdiscipline in te voeren op scholen. Integendeel, soms verergeren deze maatregelen de situatie alleen maar.</p>
      <p sl="pl">Ik ben het volledig eens met de stelling van de rapporteur dat preventie het speerpunt moet zijn in de strijd tegen jeugddelinquentie. Preventiebeleid is natuurlijk beleid van lange adem, wat concreet betekent dat het gewoonlijk de zittingstermijnen van parlementen en kabinetten overschrijdt. Tevens gaat dit beleid op korte termijn gepaard met hogere kosten en zijn snelle politieke voordelen niet gegarandeerd. Daardoor hebben politici een voorkeur voor repressieve middelen die een snel en makkelijk effect sorteren, wat helaas vooral een media-effect is. De sleutel moet echter worden gezocht in het volledig depolitiseren van het probleem van jeugddelinquentie en het ontwikkelen van gemeenschappelijke kaders op maatschappelijk, en niet op strafrechtelijk gebied, dat onder de bevoegdheid van de afzonderlijke lidstaten blijft vallen.</p>
      <p sl="pl">Ik sluit mij aan bij het standpunt dat het een belangrijke stap voorwaarts zou zijn wanneer we een preventieve en solidaire code voor jongeren zouden aannemen. De rapporteur heeft benadrukt dat we vier factoren in ogenschouw moeten nemen bij het onderzoeken van jeugddelinquentie: gezin, school, leeftijdsgenoten en omgeving. Alleen zo’n complexe benadering biedt hoop op succes. Daarom mag het gezinsbeleid dat sommige lidstaten voeren niet uitsluitend bestaan uit een financiële stimulans voor het krijgen van kinderen. Voor alles moeten ouders na de geboorte van hun kind zo breed mogelijk geholpen en ondersteund worden. Ik twijfel er namelijk geen seconde aan dat het gezin de belangrijkste schakel in dit geheel is.</p>
    </intervention>
    <intervention id="3-238" speaker_id="28115" name="Mairead McGuinness" is_mep="True" mode="spoken">
      <p sl="en">Mevrouw de Voorzitter, ik wil de rapporteur bedanken voor dit uitstekende verslag. Ik wil graag een nieuw onderzoeksrapport over jeugddelinquentie onder uw aandacht brengen dat een paar weken geleden in Ierland gepubliceerd is. Uit dit rapport blijkt dat vier van de vijf jongeren in Ierse tuchtscholen psychiatrische problemen hebben. Het Onderzoeksrapport emotionele intelligentie, geestelijke gezondheid en jeugddelinquentie is opgesteld door twee academici van University College Dublin. Het is voor het eerst dat een dergelijk onderzoek waar dan ook ter wereld is uitgevoerd en derhalve is het belangwekkend binnen het kader van dit debat. Het onderzoek toont aan dat tweederde van alle criminele jongeren lijdt aan gedragsstoornissen als ADHD. Meer dan de helft misbruikt alcohol en drugs; sommigen begonnen al op de leeftijd van negen jaar met het gebruiken van cannabis en alcohol en gebruikten voor het eerst cocaïne op hun dertiende.</p>
      <p sl="en">Uit het onderzoek blijkt dat deze jonge mensen veel psychiatrische problemen hebben, zich met ernstig crimineel gedrag inlaten en een significante achterstand hebben op het vlak van emotionele intelligentie en cognitieve vaardigheden. Het rapport is zoals gezegd belangwekkend, omdat het de eerste keer is dat een dergelijk onderzoek is uitgevoerd. Acht van de tien jongens uit dit onderzoek voldeed aan de diagnostische criteria voor ten minste één ernstige psychiatrische aandoening.</p>
      <p sl="en">De onderzoekers hebben vastgesteld dat deze jongeren gemiddeld aan drie psychiatrische aandoeningen lijden. Dit zijn bijna drie maal zoveel aandoeningen als bij jongeren die vanwege hun problemen naar een instantie voor psychiatrische dienstverlening werden doorverwezen.</p>
      <p sl="en">Helaas wordt er in de huidige dienstverleningsvoorziening voor deze jonge mensen geen rekening gehouden met de problemen die uit dit onderzoek naar voren komen. De overgrote meerderheid wordt niet behandeld voor haar problemen, en het rapport geeft aan – en ik denk dat dit ook binnen heel Europa zo is – dat het belangrijk is om deze aan te pakken. Naast het verminderen van de gevolgen van problemen op het vlak van de geestelijke gezondheid op het functioneren en de ontwikkeling van kinderen, zal behandeling leiden tot een significante verlaging van het aantal overtredingen en van het criminele gedrag. Dit biedt significante voordelen op het maatschappelijke en rechtmatige vlak – in Ierland en zeker ook binnen de EU – en derhalve wil ik dit onderzoek aan de vergadering aanbevelen.</p>
    </intervention>
    <intervention id="3-239" speaker_id="4482" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen, donderdag 21 juni 2007, plaats.</p>
    </intervention>
  </section>
  <section id="creitem24" title="13. Strategie voor de externe dimensie van de ruimte van vrijheid, veiligheid en rechtvaardigheid, actieplan tot uitvoering van het Haags Programma (debat)">
    <intervention id="3-241" speaker_id="4482" name="De Voorzitter" is_mep="True" mode="spoken">
      <p sl="nl">Aan de orde is het verslag (Α6-0223/2007) van Bogdan Klich, namens de Commissie burgerlijke vrijheden, justitie en binnenlandse zaken, over de strategie voor de externe dimensie van de ruimte van vrijheid, veiligheid en rechtvaardigheid, actieplan tot uitvoering van het Haags Programma (2006/2111(INI)).</p>
    </intervention>
    <intervention id="3-242" speaker_id="23780" name="Bogdan Klich" is_mep="True" mode="spoken" role="rapporteur">
      <p sl="pl">Mevrouw de Voorzitter, dit verslag was aanvankelijk bedoeld om de mededeling van de Commissie van 2005 over de strategie die de Raad dat jaar heeft ontwikkeld, opnieuw te bezien. Tijdens het werk bleek echter dat de activiteiten op het gebied van de externe dimensie van de ruimte van vrijheid, veiligheid en rechtvaardigheid grote vorderingen hadden gemaakt en een nieuwe impuls hadden gekregen. Er zijn nieuwe documenten, beslissingen en acties tot stand gekomen en de situatie waarin wij vandaag verkeren, verschilt aanzienlijk van die van anderhalf jaar geleden.</p>
      <p sl="pl">Mede daarom heb ik besloten de blik voorwaarts te richten en niet achterom te kijken. Beide commissies die aan dit verslag over nauwere samenwerking hebben gewerkt, de Commissie burgerlijke vrijheden, justitie en binnenlandse zaken en de Commissie buitenlandse zaken, namen deze visie over. Het zal derhalve niet verbazen dat dit verslag eigenlijk neerkomt op een reeks aanbevelingen aan de Commissie en de Raad.</p>
      <p sl="pl">Dit verslag gaat uit van twee premissen. Ten eerste zijn binnenlandse en buitenlandse veiligheidskwesties in de hedendaagse wereld nauw met elkaar verweven. Zij overlappen en zijn werkelijk onlosmakelijk met elkaar verbonden. Ten tweede is het in onze rechtssystemen en politieke denkwijze van essentieel belang dat er een evenwicht wordt bewaard tussen enerzijds de vrijheden en anderzijds de veiligheid van onze burgers. Dit impliceert dat we deze waarden zullen moeten uitdragen buiten de Europese Unie, maar we kunnen onze burgers alleen vrijheid en veiligheid garanderen wanneer we deze twee waarden in evenwicht houden.</p>
      <p sl="pl">Onze buitenlandse politiek moet dus rekening houden met deze premissen en haar instrumenten daarop toespitsen: gemeenschappelijke standpunten, gemeenschappelijke acties, bilaterale en multilaterale verdragen. Met andere woorden betekent dat bijvoorbeeld dat we in overeenkomsten met derde landen zowel antiterroristische als mensenrechtenclausules moeten opnemen. In het kader van de bestaande samenwerking met die landen moet de Europese Unie het eerbiedigen van de mensenrechten en de gezamenlijke strijd tegen het internationale terrorisme bevorderen.</p>
      <p sl="pl">Wij zijn ons hier in het Parlement goed bewust van de huidige beperkingen en barrières waardoor de slagvaardigheid van de Europese Unie op genoemde gebieden belemmerd wordt. Deze vloeien deels voort uit onze gecompliceerde en onduidelijke institutionele structuur, maar gedeeltelijk ook uit het ontbreken van de wil de Europese integratie te verdiepen. Besluiten over externe samenwerking en overeenkomsten worden binnen elke pijler volgens andere procedures genomen. En de reeds lang voorgenomen integratie van politiële en justitiële samenwerking in strafzaken wacht nog steeds op betere tijden. Die tijden moeten dan wel snel aanbreken.</p>
      <p sl="pl">We verwachten dat de eerstvolgende Europese Top een intergouvernementele conferentie in het leven zal roepen die eind dit jaar een nieuw Ontwerpverdrag zal voorleggen. Dit Verdrag moet de Europese Unie rechtspersoonlijkheid geven, de tot nu toe bestaande pijlerstructuur opheffen, het aantal wetgevingscategorieën verminderen en de besluitvormingsprocedures vereenvoudigen en standaardiseren.</p>
      <p sl="pl">Voordat dit alles gebeurt en het Verdrag in werking treedt, en dat zal niet eerder dan in 2009 zijn, wil ik met dit verslag echter oproepen om conform artikel 42 van het Verdrag betreffende de Europese Unie een tijdelijke passerelle -clausule toe te passen met betrekking tot politiële en justitiële samenwerking in strafzaken en immigratiebeleid voor legale immigratie en de integratie van buitenlanders. Dan zal het voor de Raad en voor ons allen mogelijk worden om op deze zeer belangrijke terreinen sneller de noodzakelijke communautaire mechanismen in te voeren. Gezien de immigratiedruk op onze zuidelijke grenzen en de gevaren van de georganiseerde misdaad aan de oostgrens, zou het uitblijven van deze besluiten een zeer ernstige politieke fout zijn.</p>
      <p sl="pl">En nu grenzen toch ter sprake komen, zou ik de Commissie willen vragen bijzondere aandacht te besteden aan paragraaf 42, die refereert aan het pijnlijke feit dat de burgers van twaalf lidstaten nog steeds een visum voor de Verenigde Staten moeten aanvragen. Opnieuw willen wij als Europees Parlement aansporen tot het vinden van een oplossing voor deze situatie. Tot besluit wil ik al mijn medewerkers hartelijk bedanken voor de vruchtbare samenwerking, zowel degenen die behoren tot mijn fractie als de schaduwrapporteurs uit andere fracties, alsmede commissaris Franco Frattini.</p>
    </intervention>
    <intervention id="3-243" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Mevrouw de Voorzitter, geachte vicevoorzitter van de Commissie Wallström, geachte dames en heren, de Europese Unie heeft zichzelf ten doel gesteld om voor haar burgers een ruimte van vrijheid, veiligheid en rechtvaardigheid te scheppen. De Unie kan deze doelstelling echter niet alleen verwezenlijken. Door het vrije verkeer van personen en goederen alsmede Europa’s economische kracht en democratische stabiliteit heeft Europa een magnetische aantrekkingskracht op illegale migratie, georganiseerde misdaad, de internationale drugshandel en ook op het islamistische terrorisme.</p>
      <p sl="de">Dat betekent dat wij erbij moeten stilstaan hoe wij de bestaande mechanismen en aanpak op het terrein van justitie en binnenlandse zaken verder kunnen ontwikkelen en – zoals u zojuist zei, geachte rapporteur – in de buitenlandse betrekkingen van de EU kunnen integreren.</p>
      <p sl="de">Ik verwelkom uitdrukkelijk dat het Europees Parlement grote belangstelling toont voor de externe dimensie van justitie en binnenlandse zaken en in het bijzonder voor de eerder genoemde strategie. De aanbevelingen in het verslag-Klich, vormen een belangrijke aanzet tot discussies in de Raad over hoe het beleid van de Unie ten aanzien van de buitenlandse betrekkingen op het terrein van justitie en binnenlandse zaken verder kan worden versterkt en nog doeltreffender kan worden gemaakt.</p>
      <p sl="de">De strategie voor de externe dimensie van het beleid op het terrein van justitie en binnenlandse zaken presenteert de doelstellingen en benaderingswijzen in detail. Een element van onze samenwerking met derde landen is onder ander de steun van de Europese Unie aan de instellingen en de capaciteitsopbouw. Dit is een langetermijntaak, en de vorderingen op dat punt zullen worden besproken binnen de gezamenlijke instellingen. De directe buren van de Europese Unie spelen een buitengewoon belangrijke rol in de veiligheid van de Unie. Daarom bevatten de samen met onze partnerstaten vastgestelde actieplannen als onderdeel van het Europees nabuurschapsbeleid bijzonder uitgebreide hoofdstukken over de samenwerking op het terrein van justitie en binnenlandse zaken.</p>
      <p sl="de">Onder de landen die betrokken zijn bij het Europees nabuurschapsbeleid heeft Oekraïne een zeer bijzondere status, en niet alleen vanwege zijn lange gemeenschappelijke grens met de EU. In de samenwerking met Oekraïne op de terreinen justitie en binnenlandse zaken zijn reeds grote vorderingen gemaakt. Een ander belangrijk fundament werd op 11 juni in Luxemburg gelegd met de ondertekening van de werkovereenkomst tussen Frontex en het Oekraïns grensbeheer. Voorts zijn de visumversoepelings- en terugnameovereenkomsten op 18 juni ondertekend.</p>
      <p sl="de">De Unie hecht bijzonder groot belang aan nauwe samenwerking op migratieterrein met de naburige regio’s. Op basis van de Algehele aanpak van migratie heeft de Europese Unie de afgelopen anderhalf jaar haar samenwerking met de staten van Afrika en het Middellandse Zeegebied sterk geïntensiveerd. De resultaten zijn bemoedigend. De Raad Algemene Zaken heeft enkele dagen geleden, op 18 juni, besloten om de Algehele aanpak van migratie uit te breiden tot de naburige regio’s aan de oostelijke en zuidelijke grenzen van de EU. Naast de samenwerking met haar directe buren is de samenwerking op het terrein van justitie en binnenlandse zaken van buitengewoon belang in verband met de betrekkingen van de Europese Unie met haar strategische partners, de Verenigde Staten en Rusland. Het verslag gaat dan ook in op veel aspecten van dit partnerschap.</p>
      <p sl="de">In mei 2005 stelden Rusland en de EU vier routekaarten voor gemeenschappelijke ruimten vast: De gemeenschappelijke ruimte van vrijheid, veiligheid en rechtvaardigheid is, ook volgens Rusland, de routekaart waarbij tot nog toe de grootste vooruitgang is geboekt. Daartoe behoren natuurlijk ook de visum- en terugnameovereenkomst die begin juni van kracht is geworden.</p>
      <p sl="de">Tijdens de laatste bijeenkomst van de ministers van Justitie en Binnenlandse Zaken van de EU en Rusland heeft de Duitse minister van Binnenlandse Zaken Wolfgang Schäuble echter ook de kwestie van het buitenproportionele optreden van de Russische veiligheidstroepen tegen de door de oppositie georganiseerde demonstraties openlijk ter sprake gebracht bij zijn Russische ambtgenoot Noergalijev. Vlak na de trojkaontmoeting van de ministers van Justitie en Binnenlandse Zaken vond ook de regelmatige dialoog over de mensenrechten met Rusland plaats. Gedurende het Duitse voorzitterschap hebben eveneens mensenrechtenkwesties aangaande Oezbekistan een cruciale rol gespeeld in de beraadslagingen van de Subcommissie justitie en binnenlandse zaken.</p>
      <p sl="de">Bij onze laatste bijeenkomst met de Verenigde Staten hebben wij ons scherp geconcentreerd op de terrorismebestrijding, visum- en gegevensbeschermingsvraagstukken, ook met betrekking tot de overdracht van passagiersgegevens.</p>
      <p sl="de">Het Duitse voorzitterschap is de afgelopen dagen zijn uiterste best blijven doen om een nieuwe overeenkomst over de overdracht van passagiersgegevens af te sluiten met de VS. De Verenigde Staten zijn geen gemakkelijke onderhandelingspartner, zo hebben wij tijdens deze besprekingen gemerkt.</p>
      <p sl="de">Voorts heeft het Duitse voorzitterschap ook de beide strategische partners van de EU, de Verenigde Staten en Rusland, om de tafel gekregen om de gezamenlijke uitdagingen op het gebied van de veiligheid te bespreken. Daartoe behoren drugsbestrijding, terrorismebestrijding en grensbeheer.</p>
      <p sl="de">Het verslag wijdt zich verder aan de versterking van de politiële en justitiële samenwerking. Het Duitse voorzitterschap heeft naar mijn mening een wezenlijke bijdrage geleverd aan de verbetering van de samenwerking binnen de Europese Unie. In dat verband verdient bijzondere vermelding het politieke akkoord om belangrijke onderdelen van het Verdrag van Prüm in het wettelijk kader van de EU op te nemen.</p>
      <p sl="de">Bovendien werd er politieke overeenstemming bereikt over de opname van Europol in het wettelijk kader van de Europese Unie. Ook Frontex kon aanzienlijk worden versterkt gedurende de afgelopen zes maanden.</p>
      <p sl="de">Ook wil ik wijzen op het in het verslag-Klich vermelde kaderbesluit over de uitwisseling tussen de lidstaten van gegevens over strafrechtelijke veroordelingen.</p>
      <p sl="de">In hoeverre samenwerking met derde landen, bijvoorbeeld Rusland, mogelijk is, hangt ook af van het niveau van de gegevensbescherming in die landen, en dat zal van geval tot geval moeten worden bekeken.</p>
      <p sl="de">Wereldwijde dreigingen en verschijnselen kunnen slechts doeltreffend worden bestreden door middel van internationale samenwerking. De genoemde strategie voor de externe dimensie op het terrein van justitie en binnenlandse zaken is daarom een onmisbaar element bij het scheppen van een ruimte van vrijheid, veiligheid en rechtvaardigheid. De Raad zal blijven bouwen op nauwe samenwerking op basis van wederzijds vertrouwen met de commissie en het Europees Parlement bij de tenuitvoerlegging en de verdere ontwikkeling van deze strategie.</p>
    </intervention>
    <intervention id="3-245" speaker_id="photo_generic" name="Franco Frattini" is_mep="True" mode="spoken">
      <p sl="it">vicevoorzitter van de Commissie. - Mevrouw de Voorzitter, dames en heren, wij allen staan natuurlijk achter het beginsel dat de fundamentele rechten en vrijheden van personen geen territoriale beperkingen mogen kennen. Helaas kennen ook de georganiseerde misdaad en het terrorisme geen grenzen. Daarom is er, zoals de rapporteur en de vertegenwoordiger van de Raad al zeiden, een groeiende verbondenheid tussen de interne dimensie en de internationale dimensie van het beleid van de Europese Unie op het gebied van justitie, veiligheid en vrijheid.</p>
      <p sl="it">Dit betekent dat wij tezamen moeten werken aan een belangrijke, tweeledige politieke doelstelling. Ten eerste moet er een interne ruimte van veiligheid komen die de burgers en ingezetenen van de Europese Unie fundamentele rechten en vrijheden geeft, alsook harmonisatie van stelsels en regels, om recht te doen aan degenen die daarom vragen. Ten tweede moet er een internationale dimensie komen die op de een of andere manier de Europese Unie een instrument van buitenlands beleid aanreikt, door de rol van de wet en de instellingen te versterken, door de democratische waarden buiten onze grenzen te bevorderen en de instellingen te consolideren.</p>
      <p sl="it">Dit zijn ambitieuze doelstellingen van buitenlands beleid voor de Europese Unie. Men kan deze tot stand brengen via interventies op het gebied van veiligheid enerzijds, eerbiediging van de fundamentele rechten en vrijheden anderzijds. Dit zijn twee waarden die hand in hand kunnen en moeten gaan. Zoals is gezegd, mag het garanderen van veiligheid voor de burgers en ieder menselijk wezen niet in tegenspraak zijn met het garanderen van de eerbiediging van hun fundamentele vrijheden. In mijn optiek moeten deze gemeenschappelijke waarden de grondslag vormen voor onze akkoorden, relaties en partnerschappen met de derde landen. De bevordering van de mensenrechten en de democratie moet dus een aanvullend element van ons beleid zijn in alle gevallen waarin Europa een rol op het internationale toneel vervult.</p>
      <p sl="it">Het onderhavige verslag brengt fundamentele thema’s ter sprake waar ik mij volledig in kan vinden: versterking van de democratische verantwoordingsplicht, versterking van veiligheid en rechten, een hoger niveau van bescherming van de burgers tegen terrorisme en georganiseerde misdaad, bevordering van een grensoverschrijdende samenwerking tussen politie en justitie, totstandbrenging van een echt immigratiebeleid van de Europese Unie met een solidariteit die over de grenzen van de Europese Unie reikt, een Europees asielbeleid voor mensen die internationale bescherming behoeven, en tot slot een gecoördineerde inspanning om de mensensmokkel die zich voedt met de wanhoop van immigranten, hard en streng te bestrijden.</p>
      <p sl="it">We zijn al een eind op weg om dit te bereiken. Het Europees immigratiebeleid krijgt vorm. In de afgelopen weken heb ik het Parlement en de Raad documenten voorgelegd om openingen te vinden voor economische migratie en circulaire migratie, om de mobiliteit te bevorderen en zo het uitsluitend repressieve migratiebeleid op te geven, alhoewel repressie natuurlijk nodig blijft om alle vormen van illegaliteit te bestrijden.</p>
      <p sl="it">Nog maar een paar dagen geleden heb ik een groenboek voorgesteld over het asielbeleid, dat voorziet in participatie van dit Parlement en alle betrokken partijen. Het is de bedoeling dat ik aan het begin van het komend jaar een actieplan kan presenteren dat uiterlijk 2010, zoals beloofd, één Europees stelsel met betrekking tot de status van politieke vluchteling kan realiseren.</p>
      <p sl="it">Er zijn dus veel aspecten van immigratie en asielbeleid waarvoor Europa reeds een internationale rol vervult. Ik geloof dat de Euro-mediterrane dimensie van Europa verder versterkt moet worden, zoals Europa momenteel een rol vervult in het oosten, wat betreft de Balkan, de Kaukasus, de betrekkingen met de Russische Federatie en Oekraïne. In deze regio zijn wij al bezig op verschillende gebieden acties op te zetten, van mensensmokkel tot de strijd tegen seksuele uitbuiting van kinderen en vrouwen en de strijd tegen computercriminaliteit: ook een thema dat grenzen noch beperkingen kent en op internationaal niveau moet worden aangepakt.</p>
      <p sl="it">Over het terrorisme is al veel gezegd. Natuurlijk moet de strijd tegen het terrorisme voortgaan met de middelen van de rechtsstaat, maar het is zeker ook noodzakelijk de internationale samenwerking met de grote spelers op het wereldtoneel voort te zetten en te versterken.</p>
      <p sl="it">Daarom waardeer ik het ten zeerste dat de rapporteur wijst op het belang van besluitvormingsprocessen die de Europese Unie in staat stellen haar eigen besluiten te nemen. Ik waardeer het ten zeerste dat er een beroep wordt gedaan op artikel 42 van het Verdrag, de zogeheten passerelle -clausule. Maar ik geloof dat het uiterst belangrijk is om de kans die de komende Europese Raad biedt, niet te laten schieten, om dus het toekomstige institutionele kader van de Europese Unie te bespreken en eraan te herinneren dat Europa op het vlak van veiligheid, justitie en fundamentele vrijheden niet mag blijven stagneren. Europa moet de middelen krijgen om snel, slagvaardig en met meer democratische legitimiteit te besluiten, bijvoorbeeld door een grotere rol toe te kennen aan dit Parlement en het Europese Hof van Justitie.</p>
      <p sl="it">Ik wil mijn laatste woorden spenderen aan de Euro-Atlantische samenwerking. Zoals de fungerend voorzitter van de Raad heeft gezegd, hebben wij met de Verenigde Staten van Amerika twee moeilijke onderhandelingsprocessen in gang gezet. Het ene betreft de overdracht van gegevens inzake financiële transacties, een voortvloeisel uit de zogeheten zaak-SWIFT. Het andere overleg betreft de overdracht van passagiersgegevens van het luchtverkeer van en naar de Verenigde Staten. Ik hoop dat er in beide gevallen akkoorden uit de bus komen. Enerzijds om zekerheid van juridische situaties te bieden, dus om onder een Europese juridische paraplu te werken en niet terug te vallen op bilaterale akkoorden. Anderzijds om een evenwicht te bereiken tussen de noodzaak van terreurbestrijding en de garantie van geheimhouding van persoonsgegevens. Het gaat hier om twee cruciale mensenrechten. Ik hoop dat de Verenigde Staten akkoord gaan met de evenwichtige aanpak van het Duitse voorzitterschap, dat daarin wordt gesteund door de Commissie. Ik hoop ook dat die afspraken nog voor het einde van deze maand hun beslag krijgen, dus voordat Duitsland de fakkel van het voorzitterschap uit handen geeft.</p>
      <p sl="it">Ik heb de voorzitter van de Commissie burgerlijke vrijheden, justitie en binnenlandse zaken op de hoogte gebracht van de stand van zaken rondom de onderhandelingen. Er zijn aspecten waar nog geen ruchtbaarheid aan gegeven kan worden, omdat de onderhandelingen nog aan de gang zijn. Maar ik heb ernaar gestreefd de voorzitter van die commissie en de fractieleiders voortdurend te updaten over de uitslag van de onderhandelingen.</p>
    </intervention>
    <intervention id="3-246" speaker_id="28281" name="Aloyzas Sakalas" is_mep="True" mode="spoken">
      <p sl="en">rapporteur voor advies van de Commissie buitenlandse zaken . – Mevrouw de Voorzitter, dit verslag is opgesteld in hechte samenwerking tussen de Commissie burgerlijke vrijheden, justitie en binnenlandse zaken en de Commissie buitenlandse zaken. Tot mijn genoegen kan ik mijn collega’s melden dat de heer Klich en ik het eens zijn geworden over deze uitgebreide tekst die naar mijn mening de standpunten van beide commissies weergeeft. Ik wil de heer Klich hartelijk danken voor zijn tijd, medewerking en flexibiliteit.</p>
      <p sl="en">Naast de vele punten die in het verslag aan de orde komen, wil ik de Raad en de Commissie het volgende meegeven. Ten eerste is het duidelijk dat de interne stabiliteit van de EU tot op zekere hoogte afhangt van externe factoren, zoals de toestand in aangrenzende landen. Ten tweede is het, als gevolg van grote onderlinge verschillen op het vlak van economische, politieke en sociale werkelijkheden, niet mogelijk om de politieke situaties in deze landen via een standaard aanpak te verbeteren. Ten derde benadruk ik daarom de noodzaak tot maatwerk bij de aanpak van aangrenzende landen, in het beleid van de EU op het vlak van vrijheid, veiligheid en rechtvaardigheid.</p>
    </intervention>
    <intervention id="3-247" speaker_id="4544" name="De Voorzitter" is_mep="True" mode="spoken">
      <p sl="nl">Het debat wordt thans onderbroken tot 21.00 uur.</p>
    </intervention>
  </section>
  <section id="creitem25" title="14. Vragenuur (vragen aan de Raad)">
    <intervention id="3-249" speaker_id="4544" name="De Voorzitter" is_mep="True" mode="spoken">
      <p sl="nl">Aan de orde is het vragenuur (B6 0125/2007).</p>
      <p sl="nl">De volgende vragen zijn gericht aan de Raad.</p>
      <p sl="nl">Vraag nr. 1 van Manolis Mavrommatis (H-0354/07):</p>
      <p sl="nl">Betreft: Fiscaal beleid van de EU</p>
      <p sl="nl">Het fiscaal beleid dat de lidstaten voeren moet in overeenstemming zijn met de communautaire doelstellingen inzake het creëren van banen, het verzekeren van het concurrentievermogen van de EU, de totstandbrenging van de interne markt en het vrij verkeer van kapitaal. De 27 lidstaten zijn exclusief bevoegd voor de opzet en de uitvoering van het beleid van directe belastingen, terwijl voor de besluitvorming inzake de communautaire voorschriften die de deelgebieden van het fiscaal beleid bepalen, de unanimiteit van de 27 lidstaten vereist is. De belasting over de toegevoegde waarde (BTW) van producten is de laatste jaren zeer ingewikkeld geworden. De BTW-tarieven schommelen in de EU landen tussen 3% in Luxemburg en 25% in Denemarken. Kan de Raad zeggen of de EU stilaan evolueert naar een gemeenschappelijk BTW-stelsel, in welk stadium de onderhandelingen hierover zitten en wat de intenties van de lidstaten zijn inzake de invoering van een gemeenschappelijk BTW-tarief?</p>
    </intervention>
    <intervention id="3-250" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. – Mevrouw de Voorzitter, het gemeenschappelijke BTW-stelsel is in 1967 via de eerste en tweede BTW-richtlijn opgezet. Deze beide richtlijnen bepaalden de hoofdlijnen van het stelsel. In 1977 bracht het aannemen van de zesde BTW-richtlijn uitvoerige voorschriften voor de omgang met het gemeenschappelijke BTW-stelsel. Deze richtlijn heeft sindsdien talloze wijzigingen ondergaan, waarvan de meeste voortkwamen uit de inrichting van een interne markt en het wegvallen van belastinggrenzen tussen lidstaten waar dat mee gepaard ging.</p>
      <p sl="de">Per 1 januari 2007 is de zesde richtlijn ingetrokken en vervangen door Richtlijn 2006/112/EG betreffende het gemeenschappelijke stelsel van belasting over de toegevoegde waarde, die alle wetteksten omvat die ter verandering van de kaderrichtlijn zijn opgesteld. Wat de BTW-tarieven betreft, voorziet de richtlijn in een normaal tarief met daarnaast een of twee verlaagde tarieven. Het normale tarief bedraagt ten minste 15 procent. Deze ondergrens ligt vast tot 31 december 2010. De verlaagde tarieven, die minstens 5 procent bedragen, gelden voor goederen en diensten die in de richtlijn omschreven staan. Verder staat de richtlijn bepaalde uitzonderingen op deze algemene regel en overgangsregelingen toe, waarmee de lidstaten op specifieke situaties kunnen reageren.</p>
      <p sl="de">Om de uitwerking van de verlaagde tarieven beter in te kunnen schatten, bepaalt de richtlijn verder dat de Commissie het Europees Parlement en de Raad uiterlijk op 30 juni 2007 een globale effectrapportage voorlegt, die is gebaseerd op een onderzoek van een groep onafhankelijke economische deskundigen. Daarbij wordt vooral gekeken naar de effecten van verlaagde tarieven op lokaal geleverde diensten op het scheppen van werkgelegenheid, de economische groei en een soepele werking van de interne markt.</p>
    </intervention>
    <intervention id="3-251" speaker_id="28574" name="Manolis Mavrommatis" is_mep="True" mode="spoken">
      <p sl="el">Mevrouw de Voorzitter, mijnheer de minister, zoals u al zei moet de Commissie uiterlijk 30 juni 2007 de gegevens hebben ontvangen - en bekend hebben gemaakt - over de gevolgen van de ongelijke belasting op de toegevoegde waarde voor het economisch welzijn en het scheppen van banen in de lidstaten.</p>
      <p sl="el">Men verwacht dat de uiteenlopende BTW-tarieven een grote weerslag hebben op de sectoren van de interne markt en de economische groei van de lidstaten, met alle gevolgen van dien: de beïnvloeding van de afzonderlijke economische indicatoren en de verscherping van de ongelijkheden in de economie en de samenleving.</p>
      <p sl="el">Ik wilde u, mijnheer de minister, vragen of u de weerslag van de uiteenlopende BTW-tarieven al kent, en zo ja, hoe deze eruit ziet.</p>
      <p sl="el">Welk beleid denkt de Raad tot slot te voeren om de negatieve gevolgen van deze verschillen op te vangen?</p>
    </intervention>
    <intervention id="3-252" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. – Geachte afgevaardigde, ik heb ook gezegd dat er afwijkende ontwikkelingen en beslissingen waren binnen de marges die de Europese Unie laat. De bedoeling is nu juist ook dat wij, als wij het rapport van de deskundigengroep voorgelegd krijgen, de feiten op tafel hebben en kunnen beoordelen of er al dan niet belemmeringen voor de interne markt zijn en welke effecten zich in bepaalde sectoren voordoen waar in het verleden verlaagde tarieven golden. Ik hoop dat u inziet dat we dit rapport af moeten wachten. Daarna moeten we samen – de Raad, maar ook het Europees Parlement – een evaluatie houden.</p>
    </intervention>
    <intervention id="3-253" speaker_id="28251" name="Jörg Leichtfried" is_mep="True" mode="spoken">
      <p sl="de">Mijnheer de minister, ik zou de vraag wat breder willen trekken: het is weliswaar een schone zaak dat er geprobeerd wordt om tot uniforme of toch geharmoniseerde BTW-tarieven te komen, maar het ultieme doel van de Europese belastingpolitiek zou toch moeten zijn om binnen de gehele Europese Unie uniforme, of tenminste vergelijkbare belastingtarieven en belastingen te krijgen. Ik zou graag weten hoe hierover gedacht wordt in de Raad en of er al aanzetten tot beleid zijn en zo ja, welke.</p>
    </intervention>
    <intervention id="3-254" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. – Geachte afgevaardigde, voorzover ik weet, hebben wij het in het verleden bijvoorbeeld bij de vennootschapsbelasting gehad over de hoogte van de tarieven en over de verschillende indicatoren voor een gemeenschappelijke belastinggrondslag. U weet dat er onder het Duitse Raadsvoorzitterschap voorbereidend werk gedaan is, maar dat er nog geen overeenstemming bereikt is.</p>
      <p sl="de">Ten aanzien van de BTW zeg ik nog eens dat dat een van de volgende punten is waar wij mee aan de slag gaan. Wat zijn de conclusies van het deskundigenrapport? Hoe beoordeelt de Commissie die en met wat voor voorstellen zal zij zelf komen? Welke voorstellen krijgt de Raad voorgelegd? Een discussie over de concrete vraag van de afgevaardigde is in de Raad evenwel nog niet gevoerd.</p>
    </intervention>
    <intervention id="3-255" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 2 van Claude Moraes (H-0356/07):</p>
      <p sl="nl">Betreft: Grensoverschrijdende EU-samenwerking om kinderen te beschermen tegen misbruik - wederzijdse erkenning van uitsluiting van werken met kinderen</p>
      <p sl="nl">In de EU bestaat er dringend behoefte aan doelmatige systemen om ervoor te zorgen dat ongeschikte mensen geen baan kunnen krijgen waardoor ze in contact komen met kinderen.</p>
      <p sl="nl">Op 1 juni 2006 heeft het Europees Parlement een verslag aangenomen over het "Initiatief van het Koninkrijk België met het oog op de aanneming van een kaderbesluit van de Raad betreffende de erkenning en de tenuitvoerlegging in de Europese Unie van verboden die het gevolg zijn van veroordelingen wegens seksuele misdrijven tegen kinderen" uit 2004 (14207/2004 - C6-0244/2004 - 2004/0818(CNS)).</p>
      <p sl="nl">Welke vooruitgang heeft de Raad geboekt met de vaststelling van het voorgestelde kaderbesluit, dat van wezenlijke betekenis is om te waarborgen dat kinderen in Europa beschermd worden?</p>
      <p sl="nl">Ingeval er geen vooruitgang is geboekt, op welke andere manier denkt de Raad dan te zorgen voor verwezenlijking van alle doelen die in dit initiatief worden nagestreefd? (Erkenning en handhaving door lidstaten van door andere lidstaten aan personen opgelegde verboden om met kinderen te werken).</p>
    </intervention>
    <intervention id="3-256" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. – De Raad heeft uitvoerig gesproken over het initiatief van het koninkrijk België met het oog op de aanneming van een kaderbesluit van de Raad betreffende de erkenning en de tenuitvoerlegging in de Europese Unie van verboden die het gevolg zijn van veroordelingen wegens seksuele misdrijven tegen kinderen. Aansluitend op deze bespreking heeft het verantwoordelijke comité overeenkomstig artikel 36 op zijn zitting van 22 en 23 maart 2007 besloten om dit complex van problemen binnen het kaderbesluit betreffende de organisatie en de inhoud van uitwisselingen van gegevens uit het strafregister te regelen en de opzet van dit kaderbesluit dienovereenkomstig te wijzigen.</p>
      <p sl="de">Tijdens de zitting van de Raad Justitie en Binnenlandse Zaken in Luxemburg heeft de Raad op 13 juni 2007 overeenstemming bereikt over de hoofdlijnen van een kaderbesluit betreffende de organisatie en inhoud van uitwisselingen van gegevens uit het strafregister en daarmee eenstemmig het initiatief van het koninkrijk België ten einde gebracht. Daarmee is recht gedaan aan een belangrijk aspect van het Belgische initiatief, dat erop gericht was informatie over eerdere veroordelingen en verboden tot het uitoefenen van een beroep in een bepaalde lidstaat ook in andere lidstaten beschikbaar te maken, zodat men in elke lidstaat die conclusies kan trekken die nodig zijn om kinderen tegen de gevaren van seksueel misbruik te beschermen.</p>
    </intervention>
    <intervention id="3-257" speaker_id="4519" name="Claude Moraes" is_mep="True" mode="spoken">
      <p sl="en">Ik dank de fungerend voorzitter van de Raad voor zijn antwoord, maar wil hem tevens vragen om tijdens het Duitse voorzitterschap de ernstige ongerustheid te erkennen die in de hele Europese Unie heerst over recente incidenten waarbij mogelijk kinderen zijn ontvoerd met als doel hen uit te buiten. Ik wil hem vragen te erkennen dat dit op dit moment een belangrijke kwestie is binnen de Europese Unie, voor zijn land, voor mijn land en voor andere landen, en ervoor te zorgen dat we vóór het einde van het Duitse voorzitterschap resultaten behalen met betrekking tot het uitwisselen van de strafregisters van mensen die met kinderen werken en een bedreiging voor hen vormen.</p>
    </intervention>
    <intervention id="3-258" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. – Mijnheer de afgevaardigde, ik heb al gezegd dat het initiatief inderdaad overgenomen is en dat ook de ministers van Justitie en Binnenlandse Zaken het er onlangs over eens geworden zijn de kern van het Belgische initiatief uit te voeren. Afgezien van bepaalde verschillen in informatie die doorgegeven mag worden, heeft de EU op het centrale punt van het Belgische initiatief nu een gemeenschappelijke oplossing gevonden. Ik vind dat een belangrijke stap. U zult begrijpen dat de tijd die het Duitse Raadsvoorzitterschap nog rest vermoedelijk niet volstaat om ook op andere punten nog overeenstemming te bereiken.</p>
    </intervention>
    <intervention id="3-259" speaker_id="4529" name="Sarah Ludford" is_mep="True" mode="spoken">
      <p sl="en">Is het niet uitermate triest dat er drie jaar na het voorstel nog steeds geen overeenkomst is, en dat terwijl iedereen het erover eens is dat het grensoverschrijdend beschikbaar maken van informatie over zedendelinquenten zeer hoge prioriteit geniet, hetgeen ook in hoge mate wordt gesteund door het publiek? En dan zegt de Raad dat hij zich hier spoedig over zal buigen!</p>
      <p sl="en">Is het ook niet uitermate schokkend dat de Britse regering zich wil onttrekken aan deze juridische ruimte van Europese samenwerking zodat onze kinderen, zelfs al wordt er een overeenkomst bereikt, niet eens zouden worden beschermd door maatregelen waarmee zedendelinquenten kunnen worden getraceerd?</p>
    </intervention>
    <intervention id="3-260" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. – Geachte afgevaardigde, het is niet mijn bedoeling hier al te diep in te gaan op de nog te nemen beslissing over de wijziging van het Verdrag tot vaststelling van een Grondwet voor Europa, maar ik meen toch duidelijk gemaakt te hebben dat de ministers van Justitie het 13 juni eens geworden zijn en dat er een oplossing bereikt is door dit wezenlijke, de strafregisteruitwisseling betreffende element uit het Belgische initiatief in het geplande kaderbesluit te integreren. Het is vooral van belang te weten wat er gebeurt als slechts één lidstaat over de informatie beschikt, terwijl iemand ergens anders zijn beroep gaat uitoefenen. Is dat dan bekend in de Europese Unie? Dát wordt nu door het beoogde kaderbesluit gewaarborgd.</p>
    </intervention>
    <intervention id="3-261" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 3 van Marie Panayotopoulos-Cassiotou (H-0358/07):</p>
      <p sl="nl">Betreft: Discriminatie van personen met een handicap en van kinderen met leerproblemen</p>
      <p sl="nl">2007 is weliswaar het jaar van de gelijke kansen voor eenieder, maar personen met een handicap of bijzondere behoeften worden op grond van hun situatie nog altijd gediscrimineerd. Concreet komt het voor dat a) personen met een handicap zich niet kunnen verzekeren en in het geval van een ongeluk ten laste van hun familie komen, en b) kinderen met leerproblemen (bijv. stotteren, dyslexie) op grond van onderling afwijkende nationale wetgevingen niet in elke lidstaat gelijk worden behandeld (zo kunnen kinderen met dyslexie in sommige landen bijvoorbeeld mondeling worden geëxamineerd, terwijl dat in andere EU-landen en op de Europese scholen niet mogelijk is).</p>
      <p sl="nl">Kan de Raad ervoor zorgen dat personen met een handicap zich individueel kunnen verzekeren en dat er speciale maatregelen worden getroffen voor kinderen met leerproblemen (in het bijzonder op de Europese scholen)?</p>
    </intervention>
    <intervention id="3-262" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. – Laat mij gelijk zeggen dat de vraag die u stelt vanuit het perspectief van het Raadsvoorzitterschap zeer belangrijk en gerechtvaardigd is. De Raad is zich terdege bewust van het belang om het welzijn van gehandicapten en kinderen met leermoeilijkheden te waarborgen.</p>
      <p sl="de">De Raad zou van de gelegenheid gebruik willen maken om de aandacht te vestigen op het algemeen wettelijke kader voor de bestrijding van discriminatie in werk en beroep op grond van geloofsovertuiging, levensbeschouwing, handicap, leeftijd of seksuele geaardheid. In deze richtlijn, die gebaseerd is op artikel 13 van het Verdrag, zijn minimumeisen vastgelegd waar alle lidstaten aan moeten voldoen. Helaas strekt dit wettelijk kader zich niet uit tot het verzekeringswezen en het onderwijs. De lidstaten kunnen echter wel bepalingen invoeren of handhaven die in een nog grotere mate recht doen aan het gelijkheidsbeginsel dan de richtlijn en die bescherming tegen discriminatie bieden op terreinen waar de nationale regeringen bevoegd zijn.</p>
      <p sl="de">Wat het Europese Jaar van gelijke kansen voor iedereen betreft, stelt de Raad met tevredenheid vast dat de Commissie voornemens is een aantal onderzoeken te publiceren die voor dit onderwerp van belang zijn. Deze onderzoeken moeten een duidelijk licht werpen op de sociale positie van gehandicapten en hun positie in onderwijs en scholing, alsmede statistische gegevens over gehandicapten bundelen die vooral aan socialezekerheidsinstanties ter beschikking gesteld zullen worden, zodat er een realistisch beeld ontstaat van de algehele situatie van gehandicapten, met inbegrip van de opleidingsdimensie.</p>
    </intervention>
    <intervention id="3-263" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Mevrouw de Voorzitter, mijnheer de fungerend voorzitter van de Raad, ik dank u voor uw antwoord.</p>
      <p sl="el">Ik wilde erop wijzen dat Duitsland als land reeds heeft aangetoond begrip te hebben voor gehandicapten en een wet heeft uitgevaardigd die gehandicapten in staat stelt zich te verzekeren, opdat zij gelijke behandeling genieten op de arbeidsmarkt.</p>
      <p sl="el">Op de Europese scholen worden geen adequate maatregelen getroffen om kinderen met handicaps te helpen, zoals wel het geval is in de lidstaten, en daarom vraag ik u om namens de Raad initiatieven te nemen.</p>
    </intervention>
    <intervention id="3-264" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. – Mevrouw de afgevaardigde, ik zou de feiten die u schildert nog eens na moeten trekken, maar ik heb al eerder gezegd dat we enerzijds moeten proberen om op bepaalde terreinen met nieuwe initiatieven te komen. Als de Commissie dit verslag presenteert, zullen we zien waar lacunes bestaan. Vervolgens kunnen die vast en zeker door wettelijke maatregelen opgevuld worden, hetzij door de Europese Unie, hetzij – en dat is waar ik van uitga – binnen de nationale bevoegdheden.</p>
    </intervention>
    <intervention id="3-265" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 4 van Manuel Medina Ortega (H-0361/07):</p>
      <p sl="nl">Betreft: Intergouvernementele samenwerking en overbruggingsclausules in verband met de immigratie</p>
      <p sl="nl">Immigratievraagstukken worden in het beleid van de Europese Unie steeds belangrijker en daarom worden instrumenten ontwikkeld voor intergouvernementele samenwerking zoals Frontex en snelle interventieteams. Op welke maatregelen bezint de Raad zich in dit verband om de communautaire pijler op dit gebied te versterken, met name door middel van de zogenaamde "overbruggingsclausules" die in de EU-verdragen zijn voorzien?</p>
    </intervention>
    <intervention id="3-266" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Mevrouw de Voorzitter, ik hoop dat u er begrip voor zult hebben dat mijn antwoord erg technisch wordt, en misschien wat onbegrijpelijk. Wie zich echter intensief met deze zaken bezig houdt, weet natuurlijk hoe belangrijk in dit verband de rechtsgrondslag is.</p>
      <p sl="de">De maatregelen op het gebied van de migratie kunnen op dit moment worden genomen op basis van deel III, titel IV, van het Verdrag tot Oprichting van de Europese Gemeenschap. Op basis van artikel 67, lid 2, tweede streepje, wordt de lijst van onderwerpen waarvoor de maatregelen worden genomen op basis van de medebeslissingsprocedure met het Europees Parlement door het besluit 2004/927/EG van de Raad van 22 december 2004 over de toepassing van de procedure van artikel 251 van het Verdrag tot oprichting van de Europese Gemeenschap uitgebreid door de toevoeging van bepaalde onderwerpen, die nu ook onder titel IV van deel III van dit Verdrag vallen.</p>
      <p sl="de">Voor de meeste kwesties die onder deze bepalingen vallen volgen we nu de medebeslissingsprocedure. De Europese Raad was echter van mening dat zolang het Verdrag tot vaststelling van een Grondwet voor Europa nog niet in werking is getreden de Raad met algemene stemmen moet beslissen over de maatregelen genoemd in artikel 63 van het EG-Verdrag, lid 3, letter a, en lid 4, voor de legale migratie van onderdanen van derde landen naar en tussen de lidstaten. Deze en andere kwesties worden nog behandeld in het proces ter hervorming van het Verdrag, dat nog steeds loopt.</p>
    </intervention>
    <intervention id="3-267" speaker_id="1337" name="Manuel Medina Ortega" is_mep="True" mode="spoken">
      <p sl="es">Mevrouw de Voorzitter, ik wil de fungerend voorzitter van de Raad bedanken voor de informatie die hij ons verstrekt heeft en die dit Parlement natuurlijk goed kent, ondanks haar technische aard.</p>
      <p sl="es">Waar het om gaat, is dat we ons op dit ogenblik in het Parlement ernstig zorgen maken over het feit dat de Raad niet in staat is om de immigratieproblemen op te lossen door middel van intergouvernementele samenwerking. Ik zal me hier beperken tot een enkel voorbeeld, en dat is de handhaving van de Dublin II-verordening, die het ons op dit moment onmogelijk maakt om onze solidariteit te betuigen met de republiek Malta voor de aanpak van de immigratieproblemen, iets wat juist langs communautaire weg zou kunnen gebeuren.</p>
      <p sl="es">Waar het mij om gaat, is dat de intergouvernementele weg ontoereikend is en we moeten overstappen op de eerste pijler; een voorbeeld in deze richting is de Dublin II-verordening.</p>
    </intervention>
    <intervention id="3-268" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Geachte afgevaardigde, we hebben bij vroegere gelegenheden al vaak gesproken over de kwestie van de migratie. Ik heb er al meerdere malen op gewezen, ook tijdens een eerder debat vandaag, dat de totale aanpak van de migratie morgen en overmorgen in de conclusies van de Raad zeker een grote rol zal spelen, dat we het onderwerp aan zullen pakken, en dat het niet zomaar een onderwerp is. U vraagt terecht wat we kunnen doen om landen als Malta te helpen, of ook andere lidstaten van de Europese Unie. We zullen echter ook samen met de landen van herkomst proberen om oplossingen te vinden voor het probleem van de migratie, en voor de oorzaken van vooral de illegale migratie.</p>
      <p sl="de">De andere vraag is natuurlijk technisch van aard. Het hangt er echter allemaal van af hoe we de kwestie van de toekomst van het Verdrag tot vaststelling van een Grondwet voor Europa aan zullen pakken.</p>
    </intervention>
    <intervention id="3-269" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de minister, de massale legalisering van illegale migranten in verschillende lidstaten van de EU is vaak beschouwd als een uitnodiging, en heeft geleid tot een ware golf van vluchtelingen. Ook de smokkelbendes hebben gouden zaken gedaan.</p>
      <p sl="de">Hoe ver bent u gekomen met het voorbereiden van overnameovereenkomsten, vooral met de landen die financiële steun van de EU krijgen?</p>
    </intervention>
    <intervention id="3-270" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . De overname is een belangrijk punt, dat ook in de gezamenlijke debatten van de Europese Unie en de Afrikaanse landen aan de orde is gekomen, voor het laatst tijdens de gezamenlijke conferentie inzake migratie die vorig in Tripolis is gehouden. Daar zitten natuurlijk heel wat aspecten aan vast. We hebben op dit moment namelijk niet alleen een migratiestroom van het zuiden naar het noorden, maar ook van het oosten naar het westen, al heeft dit geen grote invloed op de discussie gehad. Bij de visumregelingen voor landen in het oosten proberen we altijd of we een overnameovereenkomst kunnen sluiten, zoals u vroeg. Dat doen we ook in het kader van gesprekken met bijvoorbeeld lidstaten van de Afrikaanse Unie. Ik kan u op dit moment echter niet vertellen met hoeveel en welke landen we dergelijke overeenkomsten al hebben gesloten. Dat zullen we u ongetwijfeld achteraf schriftelijk kunnen meedelen.</p>
    </intervention>
    <intervention id="3-271" speaker_id="28123" name="Louis Grech" is_mep="True" mode="spoken">
      <p sl="mt">Hoewel ik het eens ben met de fungerend voorzitter dat we het over de oorzaken van de emigratie moeten hebben, wil ik graag weten wat het standpunt van het Duitse voorzitterschap is over het voorstel van Malta om de lasten te delen. We zijn het er mee eens dat dit een onderwerp is dat moet worden behandeld in de context van het Grondwettelijk Verdrag, maar dit is een spoedeisende noodsituatie die dringende actie vereist.</p>
    </intervention>
    <intervention id="3-272" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Dat zijn twee verschillende onderwerpen. De oorzaken van de vluchtelingenstromen zullen ook een belangrijk punt zijn op de agenda van de Afrika-Top, die in november onder Portugees voorzitterschap plaatsvindt. Wat kunnen we samen met de landen van herkomst doen om de situatie te verbeteren? Een goed staatsbestuur, betere structuren, het vooruitzicht op werk en opleiding?</p>
      <p sl="de">De vraag is ook wat wij als Europese Unie kunnen doen. Onlangs is commissaris Frattini daar al op ingegaan, maar ook het Duitse voorzitterschap van de Raad heeft dat gedaan, we hebben overwogen of we tijdelijke visa kunnen verlenen aan arbeidsmigranten. Daar wordt nog steeds aan gewerkt. Bovendien is Frontex ongetwijfeld een eerste mogelijkheid om landen te helpen die bepaalde problemen ter plaatse misschien niet kunnen oplossen.</p>
    </intervention>
    <intervention id="3-273" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 5 van Sarah Ludford (H-0364/07):</p>
      <p sl="nl">Betreft: Terrorismebestrijding en mensenrechten</p>
      <p sl="nl">Welke strategie stelt het Duitse voorzitterschap na de EU-VS-Top van april 2007 voor om ervoor te zorgen dat bij de trans-Atlantische samenwerking ter bestrijding van terrorisme en misdaad methoden worden toegepast in het kader waarvan mensenrechten en burgerlijke vrijheden worden geëerbiedigd?</p>
      <p sl="nl">Wanneer en hoe denkt het voorzitterschap het Europees Parlement te betrekken in de trans-Atlantische dialoog over veiligheid, met inbegrip van het juridische kader voor de terrorismebestrijding?</p>
      <p sl="nl">Welke reacties heeft het voorzitterschap van de lidstaten gevraagd en gekregen op het op 14 februari 2007 aangenomen verslag van het Europees Parlement over buitengewone uitlevering?</p>
      <p sl="nl">Kan het voorzitterschap mededelen hoe de vervulling van de functie van coördinator terrorismebestrijding er momenteel voorstaat, en onderzoekt hij de noodzaak aan deze functie in de structuur van de Raad meer gewicht toe te kennen, niet in de laatste plaats om ervoor te zorgen dat artikel 6 van het VEU wordt nageleefd?</p>
    </intervention>
    <intervention id="3-274" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Tijdens de EU-VS-Top in 2007 hebben de Europese Unie en de Verenigde Staten een afspraak gemaakt. In overeenstemming met onze gemeenschappelijke waarden bevestigen we dat we er al lang voor strijden om te garanderen dat de inspanningen om het terrorisme te bestrijden overeenstemmen met onze verplichtingen volgens het internationale recht, inclusief de voorschriften inzake de rechten van de mens, het vluchtelingenrecht en het internationaal humanitair recht.</p>
      <p sl="de">We zullen de dialoog over de grondrechten in het internationale recht voortzetten en intensiveren. Die dialoog is belangrijk voor onze gezamenlijke strijd tegen het terrorisme, zal onze samenwerking in die strijd hopelijk bevorderen, en heeft ertoe bijgedragen dat er meer kennis is ontstaan van elkaars rechtsregels.</p>
      <p sl="de">Het voorzitterschap informeert het Europees Parlement regelmatig over de trans-Atlantische betrekkingen, ook voor zover ze verband houden met het internationale recht. We hebben dat ook gedaan ter voorbereiding van de EU-VS-Top op 24 april 2007.</p>
      <p sl="de">Ik wil ook nog ingaan op de trans-Atlantische dialoog. De wetgever levert een bijdrage aan de trans-Atlantische dialoog over de veiligheid. De Raad heeft nota genomen van de resolutie inzake de buitengewone uitlevering, die het Parlement op 14 februari 2007 heeft goedgekeurd, en die voorafging aan de vergadering van de Raad Algemene Zaken en Buitenlandse Betrekkingen, die op 5 maart 2007 heeft plaatsgevonden. Het voorzitterschap heeft van de lidstaten geen reacties gekregen op de genoemde resolutie van het Europees Parlement en had daar ook niet om gevraagd. De functie van coördinator terrorismebestrijding wordt op dit moment geëvalueerd. We zijn op zoek naar een geschikte kandidaat.</p>
    </intervention>
    <intervention id="3-275" speaker_id="4529" name="Sarah Ludford" is_mep="True" mode="spoken">
      <p sl="en">Het zou beter zijn geweest om tijdens deze vergaderperiode een volledig debat te wijden aan de uitleveringen door de CIA en Europese medeplichtigheid hieraan, zoals de liberalen wilden, maar vreemd genoeg weigerden de grootste linkse en rechtse fracties helaas dat idee te steunen. Dan hadden we gezamenlijk druk kunnen uitoefenen op de Raad om eindelijk te reageren op de verslagen van het Parlement en Dick Marty.</p>
      <p sl="en">Hoe gaat de Raad ervoor zorgen dat de mensenrechten worden nageleefd, zoals is bepaald in de conclusies van de Top, als we weten dat de Amerikaanse inspanningen erop zijn gericht de Europese lidstaten over te halen de wettelijke bescherming af te zwakken? Laat de Raad, gezien het feit dat er van ons verwacht wordt dat we een trialoog op hoog niveau voeren over terrorisme, de leden van dit Parlement delen in die voortdurende geheime besprekingen? We zijn nooit geraadpleegd over het actieplan, en ik ben van mening dat het hoog tijd is dat de Raad zijn partnerschap met het Parlement met betrekking tot deze kwesties verbetert.</p>
    </intervention>
    <intervention id="3-276" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Als ik me niet vergis heb ik al tijdens het debat over de trans-Atlantische dialoog verklaard hoeveel waarde we daaraan hechten, en wat wij als Europese Unie, maar ook als voorzitter van de Raad, tot het debat hebben bijgedragen. Het is inderdaad juist dat er veel ideeën naar voren zijn gebracht, en dat de gesprekken doorgaan, weliswaar niet op het hoogste niveau, maar het werk gaat door. Ik hoop dat u er begrip voor heeft dat dit vertrouwelijke gesprekken zijn. Het feit dat we de trans-Atlantische betrekkingen regelmatig op de agenda plaatsen, zorgt ervoor dat de mogelijkheid om van gedachten te wisselen over hoe ver beide partijen zijn gevorderd richting een oplossing, in de toekomst zal blijven bestaan.</p>
    </intervention>
    <intervention id="3-277" speaker_id="28251" name="Jörg Leichtfried" is_mep="True" mode="spoken">
      <p sl="de">Mijnheer de minister, staat u mij toe om op te merken dat u het misschien geprobeerd heeft, maar dat het in bepaalde gevallen nog niet echt is gelukt. Daarmee bedoel ik vooral een zaak waar ik me mee bezig hou, en wel de volgens mij onwaardige controles van Europese passagiers op Amerikaanse luchthavens, waarbij de rechten van de mens ongetwijfeld worden geschonden. Dat lijkt me op den duur een onhoudbare toestand. Ik zou graag willen weten wat u van plan bent, wat gaat u doen tegen deze maatregelen die de Verenigde Staten onder het mom van de strijd tegen het terrorisme hebben genomen?</p>
    </intervention>
    <intervention id="3-278" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Geachte afgevaardigde, ik wil nu niet reageren op uw oordeel over de controle in de Verenigde Staten. Ik weet echter dat de Verenigde Staten dit beleid voeren vanwege bepaalde voorvallen. U weet ook wel dat we met de Verenigde Staten een permanente dialoog voeren over het visa waiver -programma, om ook onderdanen van andere lidstaten van de Europese Unie van deze regeling gebruik te kunnen laten maken. Ik zal deze kwestie naar aanleiding van uw vraag nogmaals aan de orde stellen, en eventueel ook onze Portugese collega’s, die het voorzitterschap van ons overnemen, voorstellen om dit onderwerp tijdens de gesprekken met de Verenigde Staten te bespreken.</p>
    </intervention>
    <intervention id="3-279" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 6 van Dimitrios Papadimoulis (H-0369/07):</p>
      <p sl="nl">Betreft: Plaatsing Amerikaans antiraketsysteem in EU-lidstaten</p>
      <p sl="nl">Het plan van de VS om in de EU-lidstaten Polen en Tsjechië een antiraketsysteem te plaatsen, onder het voorwendsel van bescherming tegen raketten uit Iran en Noord-Korea, heeft onder de Europese bevolking tot onrust geleid omdat men begrijpt dat het Europese continent door de plaatsing tot doelwit wordt 'gepromoveerd' en er nieuwe breuklijnen worden gecreëerd. De Russische veiligheidsraad heeft reeds een herziening van de Russische defensiedoctrine in het vooruitzicht gesteld, omdat het plan voor de plaatsing van het antiraketsysteem als een bedreiging voor de Russische Federatie wordt opgevat.</p>
      <p sl="nl">Wat vindt de Raad van het plan voor de plaatsing van het Amerikaanse antiraketsysteem in lidstaten van de EU? Welke maatregelen overweegt de Raad te nemen om dit plan, dat Koude Oorlogachtige situaties in Europa doet herleven, van tafel te krijgen?</p>
    </intervention>
    <intervention id="3-280" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Geachte afgevaardigde, het Amerikaanse antiraketsysteem met de geplande plaatsing van tien raketten in Polen en van een radarsysteem in Tsjechië is in de Raad nog niet besproken. De bilaterale samenwerking tussen de Verenigde Staten en bepaalde lidstaten van de EU in verband met de plaatsing van het nationale antiraketsysteem van de VS valt onder een nationale bevoegdheid van de betrokken lidstaten. Daarom heeft de Raad niet overwogen om de kwestie van het antiraketsysteem tijdens gesprekken met de VS of met de NAVO aan de orde te stellen. De afweer van ballistische raketten zal worden besproken tijdens de gesprekken tussen de NAVO en de NAVO-Rusland Raad. Op 19 april heeft in het kader van de bijeenkomst van de NAVO-raad en van de NAVO-Rusland Raad een speciale vergadering over de raketafweer plaatsgevonden. Dit onderwerp is ook besproken tijdens een informele vergadering van de ministers van Buitenlandse Zaken van de NAVO-landen op 26 en 27 april in Oslo.</p>
    </intervention>
    <intervention id="3-281" speaker_id="28586" name="Dimitrios Papadimoulis" is_mep="True" mode="spoken">
      <p sl="el">Mevrouw de Voorzitter, het antwoord van de Raad bevreemdt mij. Akkoord, u wilt het niet bespreken met de Amerikanen en de NAVO, maar bent u wel van plan om het in de Raad te bespreken met uw Tsjechische en Poolse collega’s? Of hebt u het allemaal aan de NAVO overgelaten? De Duitse minister van Buitenlandse Zaken heeft zijn bezorgdheid geuit, de heer Solana eveneens. Duitsland wil goede betrekkingen tussen de EU en Rusland. Bent u van plan om dit vraagstuk te bespreken tijdens de Top? Bent u überhaupt van plan om het ooit ter sprake te brengen? Als de Raad geen besprekingen voert over de problemen die alle Europese burgers zorgen baren, waar moet hij dan wel besprekingen over voeren?</p>
    </intervention>
    <intervention id="3-282" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Laat ik beginnen met de uitgangssituatie. Enkele jaren geleden op de NAVO-Raad in Praag hebben de partners gestemd over welke nieuwe uitdagingen we zien en met welk nieuw beleid de NAVO deze uitdagingen tegemoet moet treden. De NAVO heeft hiervoor werkgroepen ingezet. In Riga is dit debat voortgezet maar werd nog geen eindconclusie geformuleerd. Over de gemeenschappelijke dreigingsanalyse zijn we het bijvoorbeeld eens.</p>
      <p sl="de">In die fase kwam de VS echter met zijn voorstel over een nationaal raketafweersysteem. Wij zijn van mening dat dit thema algemeen binnen de NAVO en niet binnen de Europese Unie moet worden besproken. Ik kan slechts nogmaals bevestigen dat het in de Europese Raad geen onderwerp van bespreking is geweest en dat zal het ook niet worden.</p>
    </intervention>
    <intervention id="3-283" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de minister, u wijst er weliswaar terecht op dat de Raad zich niet met dit vraagstuk wil bezighouden, maar ik wil toch nog even vragen – immers, volgens peilingen is 51 procent van de Polen tegen de voorgenomen plaatsing van het Amerikaanse raketafweersysteem – waarom verzoeken van actiegroepen om een referendum te houden worden afgewezen, omdat referenda in dit verband geen geschikt middel zouden zijn. Vindt de Raad ook niet dat de bevolking meer betrokken moet worden bij dit soort belangrijke besluiten? Is het mogelijk dat men zich daarover nog eens nader beraadt?</p>
    </intervention>
    <intervention id="3-284" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Beslissingen over referenda dienen op nationaal niveau te worden genomen. Het is niet nodig dat de Raad daarover een advies verstrekt. De lidstaten bepalen dat in eigen verantwoordelijkheid.</p>
      <p sl="de">Ik wil nog wel even zeggen dat met name Rusland en de Verenigde Staten enige beweging in deze zaak hebben gebracht. Deze landen hebben afgesproken uitgebreid overleg te voeren over dit thema en een vertrouwensbasis te scheppen. Dat is allemaal nog aan de gang. Zoals u weet heeft de heer Poetin onlangs de VS een voorstel gedaan. Laten we eerst eens afwachten wat de gesprekken zullen brengen.</p>
    </intervention>
    <intervention id="3-285" speaker_id="28249" name="Tobias Pflüger" is_mep="True" mode="spoken">
      <p sl="de">Ik wil op dat laatste nog even inhaken. Heeft het voorzitterschap van de Raad een standpunt ingenomen inzake het voorstel van Vladimir Poetin om Azerbeidzjan bij het raketafweersysteem te betrekken?</p>
      <p sl="de">Ten tweede: komt het standpunt van de EU, meer bepaald de Raad, inzake het Amerikaanse raketafweersysteem overeen met het standpunt van de NAVO, of is er een verschil? Zo ja, in hoeverre verschillen de standpunten van elkaar?</p>
      <p sl="de">Ten derde: is de Raad van de EU voornemens zich te zijner tijd met het vraagstuk inzake het raketafweersysteem te gaan bezighouden?</p>
    </intervention>
    <intervention id="3-286" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . De Raad heeft zich tot nu toe niet over dit vraagstuk gebogen. Ik kan niet zeggen of de Raad dat in de toekomst gaat doen. Ik zei eerder al dat in dit verband geen standpunt van het Raadsvoorzitterschap vereist is, maar dat wij er gezien de debatten van de laatste dagen er met voldoening kennis van hebben genomen dat de spanningen tussen de Verenigde Staten en Rusland zijn afgenomen en dat men weer bereid is met elkaar rond de tafel te gaan zitten. Wij huldigen op dit moment het standpunt dat er over dit vraagstuk binnen de NAVO en niet binnen de Europese Raad moet worden beraadslaagd.</p>
    </intervention>
    <intervention id="3-287" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 7 van Nils Lundgren (H-0374/07):</p>
      <p sl="nl">Betreft: Gasleiding door de Oostzee</p>
      <p sl="nl">Er zijn uiteenlopende berichten over de vraag of de Raad zijn goedkeuring heeft gehecht aan de aanleg van een Duits-Russische gasleiding door de Oostzee. Niet in de laatste plaats uit democratisch oogpunt is het van belang dat de burgers hiervan op de hoogte worden gesteld. Ik heb deze vraag eerder aan zowel de Commissie als de Raad voorgelegd, zonder een concreet en bevredigend antwoord te krijgen.</p>
      <p sl="nl">Heeft de Raad zijn formele goedkeuring gehecht aan de aanleg van een Duits-Russische gasleiding door de Oostzee? Is de goedkeuring van de Raad inderdaad nodig om het project te kunnen uitvoeren? Als er een conflict rijst over een milieu-effectbeoordeling in de Zweedse wateren, is het dan het Europees Hof van Justitie of de Zweedse milieurechtbank die de definitieve uitspraak doet?</p>
    </intervention>
    <intervention id="3-288" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Ik wijs erop dat er geen rechtsgrond is op grond waarvan de Raad de in uw vraag genoemde projecten formeel kan goedkeuren of verwerpen. Anders gezegd, met de uitvoering van deze projecten kan zonder toestemming van de Raad worden begonnen.</p>
      <p sl="de">U weet ongetwijfeld dat in Beschikking nr. 1364/2006/EG van het Europees Parlement en de Raad tot opstelling van richtsnoeren voor trans-Europese netwerken in de energiesector en houdende intrekking van de Beschikkingen 96/391/EG en nr. 1229/2003/EG op meerdere punten wordt verwezen naar een gasleiding van Rusland naar Duitsland die via de offshore route door de Oostzee loopt. Voorts acht ik bekend dat volgens bijlage I van deze beschikking een Noord-Europese gasleiding wordt geschaard onder de projecten van Europees belang en derhalve onder de categorie van projecten valt waaraan de hoogste prioriteit wordt toegekend. Met het oog op de bijzondere bepalingen over projecten van deze betekenis verwijst de Raad naar het dispositief van voornoemde beschikking, die overeenkomstig de medebeslissingsprocedure van het Europees Parlement en de Raad is aangenomen.</p>
      <p sl="de">Voorts wijs ik u, geachte afgevaardigde, op artikel 13 van de beschikking waarin het volgende wordt vermeld: "Deze beschikking loopt niet vooruit op de uitkomsten van de milieueffectenbeoordeling van de projecten en van de plannen of programma's waarmee het kader voor de toekomstige vergunning van de desbetreffende projecten wordt vastgelegd. Wanneer krachtens de Gemeenschapswetgeving ter zake een milieueffectenbeoordeling vereist is, wordt met het resultaat daarvan rekening gehouden, voordat daadwerkelijk een besluit tot uitvoering van de projecten wordt genomen overeenkomstig de toepasselijke Gemeenschapswetgeving."</p>
      <p sl="de">Wat het tweede deel van de vraag betreft, kan ik verklaren dat het overeenkomstig het Verdrag een zaak is van de Commissie om de correcte toepassing van de communautaire wetgeving te waarborgen en zo nodig passende maatregelen te nemen bij inbreuken hierop. Dit beginsel is vanzelfsprekend ook van toepassing op de vigerende communautaire voorschriften inzake milieueffectenbeoordelingen.</p>
    </intervention>
    <intervention id="3-289" speaker_id="28142" name="Nils Lundgren" is_mep="True" mode="spoken">
      <p sl="sv">Mevrouw de Voorzitter, als EU-land en nu ook als land dat voorzitter is van de EU, pleit Duitsland voor een gemeenschappelijk energiebeleid voor de EU. Ondanks dat sluit Duitsland een bilateraal verdrag met Rusland over een grote investering in de infrastructuur in de vorm van een gasleiding, zonder te overleggen met de andere lidstaten gelegen rond de Oostzee. Wat is uw commentaar hierop?</p>
    </intervention>
    <intervention id="3-290" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Deze problematiek is bij een eerder vragenuur al eens aan de orde geweest. Nogmaals, ik kan niet anders zeggen dan dat het hier gaat om een particulier project en geen overheidsproject en dat de ondernemingen bij de uitvoering daarvan alle benodigde documenten moeten indienen, ook in de landen waar de gasleiding uiteindelijk moet worden aangelegd. Daar moet deze beoordeling conform de geldende voorschriften worden uitgevoerd.</p>
    </intervention>
    <intervention id="3-291" speaker_id="28279" name="Justas Vincas Paleckis" is_mep="True" mode="spoken">
      <p sl="de">Mijnheer de minister, zoals bekend is dit gasleidingsproject door verschillende politici, deskundigen en wetenschappers uit met name Scandinavië en de Baltische staten en uit Polen zwaar bekritiseerd. Misschien kan de Raad bijdragen aan de organisatie van een bijeenkomst waar de bevoegde deskundigen en politici samenkomen om het probleem gezamenlijk te bespreken en wellicht tot een modus vivendi te komen.</p>
    </intervention>
    <intervention id="3-292" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Collega, het op de hoogte stellen van de betrokken landen is in de eerste plaats een taak van degenen die het project op poten hebben gezet en willen uitvoeren. Hiervoor moet een passende kennisgeving worden gedaan. Daarna zal ongetwijfeld een beoordeling plaatsvinden op alle mogelijke gebieden, in het bijzonder milieu en veiligheid. Ik ga ervan uit dat ook de nodige gesprekken zullen plaatsvinden. Het initiatief moet echter komen van de projectdeelnemers en dat zijn particuliere ondernemingen, geen staatsbedrijven.</p>
    </intervention>
    <intervention id="3-293" speaker_id="28268" name="Danutė Budreikaitė" is_mep="True" mode="spoken">
      <p sl="lt">Mevrouw de Voorzitter, mijnheer de minister, dit is niet de eerste keer dat wij over deze kwestie debatteren. Het spreken over de milieueffecten ervan roept alle mogelijke zorgen en angsten op. Rusland, dat het project uitvoert, voert nu zijn eigen milieueffectbeoordeling uit en beweert dat de wapens op de zeebodem niet gevaarlijk zijn. Vindt u het niet onlogisch dat een particuliere projectmanager de milieueffectbeoordeling uitvoert?</p>
    </intervention>
    <intervention id="3-294" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Geachte afgevaardigde, er is internationale en Europese wetgeving die moet worden nageleefd. Ik ga ervan uit dat ook Rusland aan het internationaal recht gebonden is. Het is niet zo dat Rusland zijn eigen beoordeling maakt en als het resultaat er is zegt dat deze pijpleiding aan de duurzaamheidseisen op milieugebied voldoet; ook met de andere partners moet rekening worden gehouden. Ik herhaal nog maar eens wat ik in een eerder vragenuur heb gezegd – en wat trouwens ook in het belang is van de exploitanten van de gasleiding – namelijk dat er wordt zorggedragen voor volledige transparantie om de burgers gerust te stellen en dat voorkomen zal worden dat de mijnen en bommen die nog op de zeebodem liggen een gevaar vormen voor mensen die in de buurt van de leiding wonen. Bij de beoordeling ter zake zal zeer grondig te werk worden gegaan. Alle partijen, in het bijzonder de ondernemingen, moeten ervoor zorgen dat deze beoordeling wordt uigevoerd, zodat de zaak niet alleen afhangt van het krijgen van groen licht en toestemming van Rusland.</p>
    </intervention>
    <intervention id="3-295" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 8 van Robert Evans (H-0375/07):</p>
      <p sl="nl">Betreft: Overzeese gebieden</p>
      <p sl="nl">Wordt in de Raad wel eens van gedachten gewisseld over het feit dat een aantal overzeese gebieden die letterlijk aan de andere kant van de wereld liggen, vreemd genoeg geacht worden deel uit te maken van de EU, terwijl andere gebieden binnen de grenzen van de EU worden beschouwd als zijnde gelegen "buiten" de EU?</p>
      <p sl="nl">Is het, gezien de implicaties hiervan, niet tijd deze situatie aan te passen of te regulariseren?</p>
    </intervention>
    <intervention id="3-296" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Dit aspect dat de geachte afgevaardigde ter sprake brengt, is door de Raad niet behandeld. De fysieke afstand respectievelijk nabijheid tot de 27 lidstaten speelt op zichzelf geen doorslaggevende rol in de betrekkingen tussen de afzonderlijke landen en gebieden van de Europese Unie. De betrekkingen met de overzeese landen en gebieden zijn geregeld in het vierde deel van het EG-Verdrag en in beschikkingen van de Raad. De vigerende Raadsbeschikking, aangenomen op 27 november 2001 en op 19 maart 2007 gewijzigd, loopt op 31 december 2013 af. Voor dit tijdstip zal de Raad zich over de situatie buigen.</p>
    </intervention>
    <intervention id="3-297" speaker_id="2099" name="Robert Evans" is_mep="True" mode="spoken">
      <p sl="en">Mijn eigenlijke punt was dat we hetgeen we in deze vergaderzaal beslissen – zoals u al zei in antwoord op de vorige vraag, toen u verwees naar Europese wetten die moeten worden gerespecteerd – van toepassing is in gebieden als Martinique, Guadeloupe of Frans-Guyana voor de kust van Zuid-Amerika, op duizenden kilometers afstand, hier ver vandaan, maar niet in gebieden als de tussen Frankrijk en Groot-Brittannië gelegen Kanaaleilanden, of het eiland Man, Liechtenstein of Andorra, en zo kan ik nog wel even doorgaan. Er bestaan allerlei bijzondere belastingparadijsjes en vrijstellingen die we klaarblijkelijk toestaan en waar Europese wetgeving niet van toepassing is.</p>
      <p sl="en">Is de Raad niet van mening dat deze situatie zodanig anomaal is dat we deze moeten herzien en over een modernere oplossing moeten nadenken, in plaats van te proberen wetten uit te vaardigen voor gebieden op duizenden kilometers afstand, en niet voor onze eigen achtertuin?</p>
    </intervention>
    <intervention id="3-298" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Ik denk niet dat het nodig is om specifiek te vermelden dat de gebieden die betrekking hebben op uw vraag regio's zijn die buiten Europa liggen maar toch bij de Europese Unie horen, omdat ze vanwege hun band met hun moederland bij wijze van spreken leden van de Europese Unie zijn. U weet natuurlijk dat landen als Andorra of Liechtenstein weliswaar in Europa liggen, maar geen lid van de Europese Unie zijn. De Raad zal aan de hand van een passende toetsing vaststellen of de verbondenheid met deze gebieden en de verspreiding van wetgeving naar de genoemde gebieden gehandhaafd zal blijven.</p>
    </intervention>
    <intervention id="3-299" speaker_id="28249" name="Tobias Pflüger" is_mep="True" mode="spoken">
      <p sl="de">Het zijn vaak overzeese gebieden waar legerbases van EU-lidstaten gevestigd zijn. Ik wil op een zo'n geval concreet ingaan. Er zijn gebieden in Cyprus die als sovereign military bases worden aangemerkt. Ze horen weliswaar bij Groot-Brittannië, maar maken geen deel uit van de Europese Unie. Mijn vraag in dit verband is als volgt: is het een houdbare toestand dat er in een EU-lidstaat gebieden van een andere lidstaat liggen die geen deel uitmaken van de Europese Unie?</p>
    </intervention>
    <intervention id="3-300" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . De enige verklaring die ik hiervoor kan geven is dat er, zoals eenieder weet, zich op Cyprus bijzondere ontwikkelingen hebben voorgedaan en dat het eiland in verband daarmee een bijzondere status kent. Er bestaan nog steeds oude regelingen waarvan ik mij kan voorstellen dat er zeker wijziging in zal komen zodra er een alomvattende oplossing van het conflict in Cyprus wordt bereikt.</p>
    </intervention>
    <intervention id="3-301" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 9 van Philip Bushill-Matthews (H-0378/07):</p>
      <p sl="nl">Betreft: Mogelijke leeftijdsdiscriminatie van piloten die boven Frankrijk vliegen</p>
      <p sl="nl">Vormt Frankrijks weigering om piloten ouder dan 60 jaar toe te staan boven zijn grondgebied te vliegen, zelfs wanneer zij optreden als copiloot overeenkomstig de richtsnoeren van de Internationale Burgerluchtvaartorganisatie, niet een inbreuk op de richtlijn van de EU inzake gelijke behandeling in arbeid en beroep (2000/78/EG van 27 november 2000)?</p>
    </intervention>
    <intervention id="3-302" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Geachte afgevaardigde, u weet uiteraard dat het in de eerste plaats de taak is van de Europese Commissie om toezicht te houden op de passende omzetting door de lidstaten van de communautaire wetgeving in het nationaal recht. De Raad wenst dan ook ter zake van dit specifieke geval geen standpunt in te nemen.</p>
    </intervention>
    <intervention id="3-303" speaker_id="4535" name="Philip Bushill-Matthews" is_mep="True" mode="spoken">
      <p sl="en">U stuurt me met een kluitje in het riet. Ik ben mij ervan bewust dat de Commissie bepaalde verantwoordelijkheden heeft, maar zegt u nu dat deze kwestie de Raad totaal niet interesseert en dat hij zich niet bekommert om leeftijdsdiscriminatie? Want dat is de duidelijke boodschap die u uitdraagt.</p>
    </intervention>
    <intervention id="3-304" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . U zei net dat de Commissie de hoedster is van de Verdragen en dus beschikt zij over de toezichthoudende bevoegdheden in dit verband. Verder kunnen de betrokkenen een onderzoek laten verrichten als er sprake zou zijn van discriminatie.</p>
    </intervention>
    <intervention id="3-305" speaker_id="2278" name="Paul Rübig" is_mep="True" mode="spoken">
      <p sl="de">Ik denk dat de luchtvaart op zich toe is aan een reorganisatie. Daarom is het gerechtvaardigd om de volgende vraag voor te leggen aan de Raad: zijn er in de toekomst plannen om in het kader van intergouvernementele samenwerking dan wel bilateraal op te treden als er sprake is van discriminatie of vindt u het opportuun dat de Commissie op dit vlak het initiatief neemt?</p>
    </intervention>
    <intervention id="3-306" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Geachte afgevaardigde, wij hebben in de Europese Unie en in de lidstaten lang gedebatteerd over de omzetting van de desbetreffende richtlijnen. In dit verband is gesteld dat de omzetting in nationaal recht in alle lidstaten zou plaatsvinden. Dat is de basis en bij alle andere wetgeving is het zo dat waar Europees recht geldt de burgers die zich gedupeerd of het slachtoffer van discriminatie voelen stappen kunnen ondernemen die reiken tot aan de indiening van een klacht bij het Europese Hof van Justitie.</p>
    </intervention>
    <intervention id="3-307" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 10 van Bernd Posselt (H-0380/07):</p>
      <p sl="nl">Betreft: Werkloosheid in Kosovo</p>
      <p sl="nl">Hoe beoordeelt het Raadsvoorzitterschap de huidige toestand in Kosovo, waar de vertraging bij de erkenning van de onafhankelijkheid ook de afgelopen maanden heeft bijgedragen tot een extreem hoog werkloosheidscijfer, en welke stappen wil de EU op economisch en politiek vlak nog dit jaar in Kosovo ondernemen?</p>
    </intervention>
    <intervention id="3-308" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Geachte heer Posselt, de algemene politieke situatie in Kosovo wordt onverminderd bepaald door het proces over de status van dit gebied. Met de overhandiging van het statusvoorstel door de speciale VN-afgezant Ahtisaari aan de VN-Veiligheidsraad is dit proces onder de definitieve verantwoordelijkheid gekomen van de Veiligheidsraad. De ministers van Buitenlandse Zaken van de Europese Unie hebben herhaaldelijk hun volmondige steun uitgesproken voor de speciale afgezant Ahtisaari en verklaard ervan overtuigd te zijn dat het pakket-Ahtisaari een belangrijke basis vormt voor een duurzame, economische en politieke ontwikkeling van Kosovo en een bijdrage kan leveren aan een versterking van de stabiliteit in de gehele regio.</p>
      <p sl="de">Na de top van de staatshoofden en regeringsleiders in het kader van de G8, waarop overeenstemming over Kosovo niet haalbaar bleek, heeft het voorzitterschap van de EU er bij de betrokken partijen op aangedrongen hun inspanningen op te voeren om zo spoedig mogelijk te komen tot de uitvaardiging van een nieuwe VN-veiligheidsresolutie. De Europese Unie zal het statusproces van zeer nabij blijven volgen.</p>
      <p sl="de">De voorbereidingen van de Europese Unie met het oog op hun bijdrage aan de toekomstige civiele aanwezigheid in Kosovo na oplossing van het statusvraagstuk bevinden zich in een vergevorderd stadium. De Europese Unie is bereid om in nauwe samenwerking met andere internationale actoren een wezenlijke rol in te nemen in het kader van de internationale civiele aanwezigheid die zich in de toekomst mogelijk zal aandienen. Ter plekke houden planningsteams zich bezig met de voorbereiding van de mogelijke toekomstige activiteiten die een speciale EU-gezant en een EVDB-missie op het vlak van politie en justitie zullen verrichten. De afronding van deze voorbereidingen hangt af van het verdere verloop van het statusproces en van de feitelijke oplossing van de statuskwestie.</p>
      <p sl="de">Net zoals in het verleden zal ook in de toekomst uitgebreide hulp van de internationale gemeenschap in het algemeen en de Europese Unie in het bijzonder nodig zijn om de economische randvoorwaarden en de maatschappelijke situatie in Kosovo te verbeteren. Hiervoor moet nauw worden samengewerkt met de internationale financiële instituten en de partners ter plaatse. Zodra een nauwkeurige kostenraming – die uiteraard ook afhankelijk is van de oplossing van de statuskwestie – beschikbaar is zal een Commissie een financieel totaalpakket uitwerken dat tevens onderwerp zal zijn van een donorconferentie. Deze donorconferentie kan echter pas plaatsvinden als er duidelijkheid is over de status van Kosovo.</p>
    </intervention>
    <intervention id="3-309" speaker_id="2229" name="Bernd Posselt" is_mep="True" mode="spoken">
      <p sl="de">Ik heb nog een extra vraag aan u: is de statuskwestie inzake Kosovo niet op te lossen op een wijze die het Europees Parlement voorstaat? Weet de Raad dat 75 procent van het Europees Parlement steun heeft uitgesproken voor het plan-Ahtisaari, internationale onafhankelijkheid en een rechtstreekse waarschuwing tegen verder uitstel? Vindt de Raad ook niet dat dit een lijn is die ook de andere instellingen zouden moeten volgen? Wat heeft het te betekenen dat de Raad van het ene op het andere moment beweert dat alles zes maanden moet worden opgeschoven, waartegen het Europees Parlement met grote meerderheid uitdrukkelijk heeft gewaarschuwd, en wat vindt hij van de uitlatingen van mevrouw del Ponte, die op dit vlak geenszins bevoegd is?</p>
    </intervention>
    <intervention id="3-310" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Vanzelfsprekend stellen wij ons in kennis van de debatten en resoluties van het Europees Parlement. Niettemin wijs ik op de uitgebreide beraadslagingen in de Raad van ministers van Buitenlandse Zaken die afgelopen maandag plaatsvonden en die morgenavond in Brussel worden voortgezet. Daarbij is opnieuw duidelijk vastgesteld dat de voorstellen van de heer Ahtisaari weliswaar een basis vormen, maar dat voor een aanvaardbare oplossing een besluit in het kader van de Verenigde Naties nodig is.</p>
      <p sl="de">Het zou volstrekt inopportuun zijn om nu een unilaterale beslissing te nemen – dat is ook besproken met de regering van de aangrenzende regio's. Ik denk dat wij onze partner de Verenigde Staten ervan hebben kunnen overtuigen dat een multilaterale, internationale beslissing noodzakelijk is. Binnenkort zullen er gesprekken volgen tijdens een bilaterale bijeenkomst van de heren Poetin en Bush waarbij de kwestie-Kosovo ongetwijfeld ter tafel zal komen. Ik waarschuw echter dat een unilaterale beslissing geen goed uitgangspunt is voor andere nog komende besluiten.</p>
      <p sl="de">Ik weet dat de mensen in de regio ongeduldig zijn. Wij hebben de Albanese regering nogmaals nadrukkelijk bedankt voor haar inspanningen van de afgelopen weken en maanden om de gemoederen te sussen en voor haar verklaring dat een internationale beslissing noodzakelijk is en geen eenzijdige erkenning van slechts een paar landen.</p>
    </intervention>
    <intervention id="3-311" speaker_id="2278" name="Paul Rübig" is_mep="True" mode="spoken">
      <p sl="de">Geachte Raadsvoorzitter, welke initiatieven heeft het voorzitterschap van de Raad in petto ter zake van het economisch beleid en met name het energiebeleid? Kunt u zich voorstellen dat bijvoorbeeld het KMO- of het energiehandvest als uitgangspunt wordt genomen om de werkloosheid te bestrijden en de Lissabonagenda op een aantrekkelijke wijze tot uitvoering te brengen?</p>
    </intervention>
    <intervention id="3-312" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Geachte afgevaardigde, mede door de vraag van collega Posselt zijn wij ons bewust van het belang om naast politieke stabiliteit ook economische stabiliteit te scheppen. Voorwaarde is dat er een fundamentele beslissing wordt genomen. Wij kennen allemaal de omstandigheden. Wat betreft de toekomstperspectieven – u sprak al over de energiegemeenschap die aanwezig is in de regio – moeten knopen worden doorgehakt als de betreffende politieke beslissing is gevallen. U weet op grond van de debatten, die onder andere gingen over naburige regio's, echter ook welke mogelijkheden de Europese Unie de landen heeft aangeboden ter bevordering van de regionale samenwerking. Het aspect dat u noemde heeft in dit verband ongetwijfeld verregaande implicaties.</p>
    </intervention>
    <intervention id="3-313" speaker_id="4544" name="De Voorzitter" is_mep="True" mode="spoken">
      <p sl="nl">Aangezien de volgende vragen over een soortgelijk onderwerp gaan, worden zij tezamen behandeld:</p>
      <p sl="nl">Vraag nr. 11 van Esko Seppänen (H-0382/07):</p>
      <p sl="nl">Betreft: Athena-mechanisme</p>
      <p sl="nl">Aangezien de basisverdragen van de EU verbieden dat EU-begrotingsmiddelen worden gebruikt voor de financiering van militaire operaties, hebben de lidstaten een akkoord gesloten over het bijzondere Athena-mechanisme. Hoeveel middelen van de lidstaten gaan via dit mechanisme naar de financiering van diverse operaties?</p>
      <p sl="nl">Vraag nr. 12 van Tobias Pflüger (H-0385/07):</p>
      <p sl="nl">Betreft: Financieringsmechanisme militaire begroting Athena</p>
      <p sl="nl">Blijkens informatie die de Duitse regering in de zomer van 2006 heeft verstrekt, koopt de EU met het oog op de uitvoering van operatie Althea van de NAVO bepaalde telecommunicatiediensten (de kosten worden door beide organisaties gedeeld) en onderhandelt over de aankoop van het oorspronkelijk voor de NAVO vervaardigde kaartenmateriaal voor Bosnië en Herzegovina of huurt - waarbij dit echter al gebeurt op basis van een reguliere contractuele overeenkomst buiten het "Berlin Plus-pakket" - nauwkeurig omschreven infrastructuurmiddelen (containers) in het gemeenschappelijke hoofdkwartier kamp Butmir.</p>
      <p sl="nl">Is de Raad na zijn meest recente besluit over het financieringsmechanisme voor Athena van mening dat een toereikende democratische controle op de militaire begroting van Athena gewaarborgd is? En waarom is het tot dusverre niet mogelijk geweest opgave te doen van de betalingen uit de Athena-begroting aan de NAVO alsook gegevens over de precieze besteding van de Athena-begrotingsmiddelen te publiceren en het Europees Parlement daarvan op de hoogte te stellen?</p>
    </intervention>
    <intervention id="3-314" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Artikel 28 van het Verdrag betreffende de Europese Unie bevat de beginselen voor de financiering van civiele en militaire crisisbeheersingsoperaties. Operaties die gevolgen hebben op militair of defensiegebied kunnen niet uit communautaire middelen worden bekostigd.</p>
      <p sl="de">Athena is het mechanisme dat de Raad in 2004 heeft gecreëerd voor het beheer van de financiering van de gemeenschappelijke kosten van de operaties in kwestie. De gemeenschappelijke kosten liggen onder de 10 procent, de totale meerkosten van een operatie. De resterende uitgaven worden volgens het beginsel dat de kosten daar waar ze worden gemaakt worden gedragen, rechtstreeks door de lidstaten gefinancierd.</p>
      <p sl="de">Het beheer van Athena staat onder toezicht van een speciaal comité dat is samengesteld uit vertegenwoordigers van de lidstaten die via hun ministers verantwoording afleggen aan hun eigen nationale parlementen. Wat de operatie Althea betreft, betalen zowel de Europese Unie als de NAVO hun aandeel voor de gemeenschappelijk gebruikte inrichtingen, personele middelen enzovoort. De NAVO ontvangt van Athena geen vergoedingen voor verleende diensten.</p>
    </intervention>
    <intervention id="3-315" speaker_id="2304" name="Esko Seppänen" is_mep="True" mode="spoken">
      <p sl="fi">Mevrouw de Voorzitter, mijnheer de minister, dit is een vreemd mechanisme zonder democratische controle. Met democratische controle bedoel ik parlementaire controle, niet controle door het Europees Parlement of de nationale parlementen. Op deze manier worden de bepalingen van de basisverdragen ontdoken, zoals u zojuist zei. Ik wil nu vragen of in de nieuwe Grondwet, waarover het voorzitterschap een voorstel heeft opgesteld, de basisverdragen zodanig worden gewijzigd dat het geld uit de Europese begroting kan worden toegewezen zonder het Athena-mechanisme.</p>
    </intervention>
    <intervention id="3-316" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Geachte afgevaardigde, ik wil aan de vooravond van de Europese Raad niet speculeren over de toekomst van het Europese Grondwetsverdrag. We zullen zien welke debatten er gevoerd worden en welke gevolgen daaruit ontstaan voor de verdragsbepalingen.</p>
      <p sl="de">Ten aanzien van het tweede punt wil ik zeggen dat de ministers van de lidstaten in het comité vertegenwoordigd zijn en die hebben weer, omdat de bijdragen van de lidstaten komen, een verantwoordingsplicht jegens hun parlement. Voor zover ik weet hebben de parlementen vakcommissies die een oordeel kunnen vellen en de ministers vragen kunnen stellen over de aanwending van de middelen, en begrotingscontrolecommissies die toezicht houden op de aanwending van de middelen.</p>
    </intervention>
    <intervention id="3-317" speaker_id="28249" name="Tobias Pflüger" is_mep="True" mode="spoken">
      <p sl="de">De realiteit wijst helaas anders uit. In de subcommissie veiligheid en defensie heb ik te horen gekregen dat de EU geld heeft betaald aan de NAVO, terwijl u zegt dat er niet is betaald. Dat is interessant. Het probleem is dat we geen cijfers krijgen bij vragen hierover in de nationale parlementen. Ook krijgen we geen cijfers via de Begrotingscommissie of in de subcommissie veiligheid en defensie.</p>
      <p sl="de">Zou het voorzitterschap van de Raad een overzicht kunnen opstellen van de uitgaven die tot dusver via het Athena-mechanisme zijn gedaan?</p>
    </intervention>
    <intervention id="3-318" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Ten aanzien van het eerste punt kan ik u verzekeren dat ik me over de situatie zal buigen en zal laten controleren of er sprake is van een tegenstrijdigheid waar u op doelde. Wat het andere punt betreft kan ik als vertegenwoordiger van het Raadsvoorzitterschap geen oordeel vellen over de gebruiken en wetgeving in de lidstaten met betrekking tot de opstelling hier van een dergelijk overzicht. Een en ander wordt overgelaten aan de lidstaten zelf.</p>
    </intervention>
    <intervention id="3-319" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 13 van Inese Vaidere (H-0387/07):</p>
      <p sl="nl">Betreft: Onderhandelingen EU-Georgië over akkoorden inzake visumfacilitering en wedertoelating</p>
      <p sl="nl">Georgië is een belangrijke partner van de EU in het kader van het Europees Nabuurschapsbeleid. De huidige Georgische regering heeft blijk gegeven van duidelijke Europese aspiraties en een sterke hervormingsgezindheid in de richting van Europese waarden, en is zeer wel in staat deze hervormingen door te voeren.</p>
      <p sl="nl">Vastgesteld kan worden dat van EU-zijde de wil ontbreekt tot overleg met Georgië over akkoorden inzake facilitering van de visumverlening en wedertoelating. Dit steekt schril af tegen de succesvolle sluiting van akkoorden inzake visumfacilitering en wedertoelating tussen de EU en Rusland, die op 1 juni as. in werking treden, alsmede de in 2006 afgeronde onderhandelingen tussen de EU en Oekraïne en de start van onderhandelingen met Moldavië begin dit jaar.</p>
      <p sl="nl">Vereenvoudiging van het visumregime met Georgië is nooit op de agenda van de EU geplaatst en het lijkt er verrassend genoeg op dat dit land wordt gestraft voor het feit dat het zozeer naar de Europese waarden streeft en zo hervormingsgezind is.</p>
      <p sl="nl">Wat doet de Raad om vaart te zetten achter de onderhandelingen en de sluiting van akkoorden inzake facilitering van de visumverlening en wedertoelating met Georgië en wat zijn de plannen van de Raad met betrekking tot die onderhandelingen?</p>
    </intervention>
    <intervention id="3-320" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Als voorzitter kan ik u meedelen dat er geen initiatieven zijn ontplooid teneinde de Commissie een mandaat te verlenen voor het opnemen van onderhandelingen over akkoorden in dit verband met Georgië. Het actieplan EU-Georgië in het kader van het Europees nabuurschapsbeleid voorziet echter te allen tijde in het entameren van een dialoog over kwesties inzake het personenverkeer, met inbegrip van wedertoelating en visumverlening.</p>
      <p sl="de">Inzake de discussie over de mogelijk ongelijke behandeling van burgers die in Abchazië leven en daar op basis van de nieuwe akkoorden een visum krijgen, en over de vraag of hier mogelijk sprake is van een verstoord evenwicht tussen de rechten van de mensen die in Abchazië leven en die van de mensen in Georgië zelf, kan ik zeggen dat dit debat, dat ook al op een ander niveau in het Europees Parlement heeft plaatsgevonden, wordt voortgezet om een oplossing naderbij te brengen.</p>
    </intervention>
    <intervention id="3-321" speaker_id="28617" name="Inese Vaidere" is_mep="True" mode="spoken">
      <p sl="lv">Mijnheer Gloser, u verwees zojuist naar Abchazië en Zuid-Ossetië en het is bekend dat Rusland momenteel in groten getale Russische paspoorten uitgeeft voor inwoners van Abchazië en Zuid-Ossetië en op die manier kunstmatig het aandeel Georgische staatsburgers in deze regio’s verkleint. De Europese Unie creëert met haar aarzeling om visumfacilitering aan Georgië te verlenen indirect een extra stimulans voor het verwerven van Russische paspoorten, omdat Russische staatsburgers momenteel meer mogelijkheden hebben om naar de Europese Unie te reizen dan Georgische staatsburgers. Ik wil een tweede vraag stellen: waarom is in de Raad nog geen overleg begonnen over de facilitering van de visumverlening aan Georgië? Welke specifieke oplossingen ziet u voor deze situatie, die naar mijn mening onaanvaardbaar is?</p>
    </intervention>
    <intervention id="3-322" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . De Europese Unie heeft met Rusland het akkoord gesloten inzake visumfacilitering samen met akkoorden betreffende wedertoelating. De laatste weken is duidelijk geworden dat er sprake is van – ik kan me rustig in dezelfde termen uitdrukken als u – een onbalans waarbij burgers die in Abchazië of Zuid-Ossetië wonen plotseling met een Russisch visum mogen reizen en burgers die in Georgië wonen niet. Dat was voor de Europese Unie aanleiding om na te gaan hoe in het kader van het nabuurschapsbeleid gesprekken hierover met Georgië kunnen worden opgenomen om een einde te maken aan de onbalans – zo die gehandhaafd blijft – waarbij aan Russische zijde wel een visum te verkrijgen is en aan Georgische zijde niet.</p>
    </intervention>
    <intervention id="3-323" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 14 van Leopold Józef Rutowicz (H-0390/07):</p>
      <p sl="nl">Betreft: Opstelling van de Roaming-richtlijn</p>
      <p sl="nl">Wat onderneemt de Raad om ervoor te zorgen dat opstelling van de voor de Europese burger essentiële Roaming-richtlijn wordt versneld?</p>
    </intervention>
    <intervention id="3-324" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Beste collega, tijdens de vergadering in februari heeft u reeds geïnformeerd naar de stand van zaken bij de roaming-verordening. Ik ben blij dat ik u het volgende antwoord kan geven op uw nieuwe vraag, hoewel u beslist al op de hoogte bent van de inhoud, aangezien het thema roaming ons allemaal aangaat. We zouden immers niet meer zonder mobiele telefoons kunnen.</p>
      <p sl="de">Zoals u zeker weet, valt de op artikel 95 uit het EG-verdrag gebaseerde roaming-verordening onder de medebeslissingsprocedure volgens artikel 251 van het EG-verdrag. Ik kan u verzekeren dat de drie instellingen de roaming-verordening zo snel mogelijk willen aannemen. De Raad heeft tijdens de vergadering van zes tot acht juni een politieke overeenkomst over het voorstel bereikt en hiermee het standpunt van het Europees Parlement in eerste lezing goedgekeurd. De juristen-linguïsten leggen thans de laatste hand aan de tekst, die vervolgens in een versnelde procedure kan worden aangenomen, waarschijnlijk eind juni. De publicatie in het Publicatieblad van de Europese Gemeenschappen vindt onmiddellijk daarna plaats.</p>
    </intervention>
    <intervention id="3-325" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">Mevrouw de Voorzitter, helaas heb ik mijn vraag in een volledig andere situatie gesteld. Vandaar ook dat we nu onze waardering kunnen uitspreken voor het feit dat de richtlijn zo snel is doorgevoerd en dat de Europese samenleving er profijt van heeft.</p>
      <p sl="pl">Tussen haakjes: dit is een groot succes voor het hele Parlement, de Raad en de Commissie. Toch stelt de richtlijn geen tarieven vast. Volgens experts van de Commissie interne markt en consumentenbescherming waren de tarieven lager, waarna de rapporteur ze in het kader van de raadpleging ter discussie heeft gesteld en ze uiteindelijk in de richtlijn zelf zijn verhoogd.</p>
      <p sl="pl">Aangezien roaming zogezegd nog steeds ontoelaatbaar in Europa is, heb ik een vraag: wanneer volgt een eventuele volledige uitbanning van roaming in de Europese lidstaten?</p>
    </intervention>
    <intervention id="3-326" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . We weten toch allemaal dat er vaak een enorme kloof gaapt tussen de doelen die we stellen en wat we bereiken. Nu moeten we echter tevreden zijn dat een eerste belangrijke stap is gezet. Alle betrokkenen zullen zich moeten inspannen om dat alles tegen einde juni in werking te laten treden. Het toont eveneens aan waarom het goed en belangrijk is punten van het Grondwettelijk Verdrag te bespreken.</p>
      <p sl="de">Het Duitse voorzitterschap is er echter steeds van uitgegaan dat de burgers ook het Europa van de projecten, van de resultaten moeten zien. De roaming-verordening, die binnenkort in werking treedt, is een voorbeeld van de daadkracht van Europa en van een project voor de Europese burgers. We weten allemaal – daarbij geloof ik in de initiatieven van het Europees Parlement – dat er ook in de toekomst nog over verdere veranderingen zal worden gediscussieerd.</p>
    </intervention>
    <intervention id="3-327" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 15 van Danutė Budreikaitė (H-0392/07):</p>
      <p sl="nl">Betreft: Nabuurschapsbeleid van de EU</p>
      <p sl="nl">Het Nabuurschapsbeleid van de EU richt zich op zestien nabuurlanden, namelijk de mediterrane landen Egypte, Algerije, Israël, Jordanië, Libanon, Libye, Marokko, het Palestijnse Zelfbestuur, Syrië en Tunesië en de nieuwe onafhankelijke staten Oekraïne, Moldavië, Wit-Rusland, Armenië, Azerbeidzjan en Georgië.</p>
      <p sl="nl">Ter uitvoering van dit nabuurschapsbeleid is voor elk nabuurland een actieplan opgesteld. Voor dit beleid zou 16% van de kredieten voor de buitenlandse betrekkingen worden uitgetrokken.</p>
      <p sl="nl">Kan het Voorzitterschap antwoord geven op de vraag, met welke nabuurlanden verdragen zijn ondertekend in het kader van het nabuurschapsbeleid? Welke financiële middelen zijn voor de betrokken landen gereserveerd, en voor welke perioden?</p>
    </intervention>
    <intervention id="3-328" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Bij het actieplan in het kader van het Europese nabuurschapsbeleid gaat het om politieke documenten waarin politieke consensus tot uiting komt tussen de Europese Unie en afzonderlijke partnerlanden over een agenda met politieke, economische en sectorale hervormingen. Tegelijkertijd worden er op korte en middellange termijn prioriteiten gesteld voor maatregelen. De associatie- en samenwerkingsraad tussen de Europese Unie en het desbetreffende partnerland keurt ze goed.</p>
      <p sl="de">Met vijf van de zes partnerlanden in het Oosten werden actieplannen overeengekomen in het kader van het Europese nabuurschapsbeleid. Als eerste werd op 21 februari 2005 een actieplan voor Oekraïne goedgekeurd. Vervolgens werd op 22 februari 2005 goedkeuring gehecht aan het actieplan voor Moldavië. Daarna volgden Armenië, Azerbeidzjan en Georgië: met elk van hen werd op 14 november 2006 een actieplan ondertekend. Met Wit-Rusland werd geen dergelijk actieplan overeengekomen omdat de EU geen contractuele betrekkingen met dat land onderhoudt. Wit-Rusland zal pas van de omvangrijke voordelen van het Europese nabuurschapsbeleid kunnen genieten als het, na vrije en eerlijke verkiezingen, een democratisch systeem invoert.</p>
      <p sl="de">Met de partnerlanden in het Zuiden werden in het kader van het Europese nabuurschapsbeleid de volgende actieplannen aangenomen: op 11 april 2005 voor Israël, op 4 mei 2005 voor de Palestijnse Autoriteit, op 2 juni 2005 voor Jordanië, op 22 juni 2005 voor Marokko, op 4 juli 2005 voor Tunesië, op 19 januari 2007 voor Libanon en op 6 maart 2007 voor Egypte. Voor Algerije is er nog geen actieplan en voor Libië en Syrië werden geen actieplannen aangenomen aangezien de EU met deze landen geen contractuele betrekkingen onderhoudt.</p>
      <p sl="de">Voor de periode 2007-2013 zal de Europese Unie voor de omzetting van het Europese nabuurschapsbeleid in totaal 12 miljard euro gemeenschapsgeld ter beschikking stellen, wat een reële groei van 32 procent betekent. Na overleg met de Europese lidstaten heeft de Commissie krachtens Verordening (EG) nr. 1638/2006 van 24 oktober 2006 houdende algemene bepalingen tot invoering van een Europees nabuurschaps- en partnerschapsinstrument beslist over de verdeling van deze middelen en heeft ze strategische documenten en indicatieve programma’s betreffende landen, regio’s en grensoverschrijdende programma’s voor de periode 2007-2013 aangenomen.</p>
      <p sl="de">Wat de landenprogramma’s in het kader van het Europese nabuurschaps- en partnerschapsinstrument ENPI aangaat, zien de meerjarenbedragen voor de periode 2007-2010 er als volgt uit: voor Algerije 220 miljoen euro, voor Armenië 98,4 miljoen euro, voor Azerbeidzjan 92 miljoen euro, voor Wit-Rusland 20 miljoen euro, voor Egypte 558 miljoen euro, voor Georgië 120,4 miljoen euro, voor Israël 8 miljoen euro, voor Jordanië 265 miljoen euro, voor Libanon 187 miljoen euro, voor Libië 8 miljoen euro, voor de Moldavische Republiek 209,7 miljoen euro, voor Marokko 654 miljoen euro, voor de Palestijnse Autoriteit 632 miljoen euro, voor Syrië 130 miljoen euro, voor Tunesië 300 miljoen euro, en ten slotte voor Oekraïne 494 miljoen euro. In het geval van Libië en de Palestijnse Autoriteit wil ik opmerken dat er geen strategische documenten of indicatieve programma’s zijn aangenomen aangezien een programmaplanning op middellange termijn hier niet mogelijk is. Bij de genoemde toewijzingen gaat het daarom slechts om indicatieve bedragen.</p>
    </intervention>
    <intervention id="3-329" speaker_id="28268" name="Danutė Budreikaitė" is_mep="True" mode="spoken">
      <p sl="lt">Mevrouw de Voorzitter, dank u voor uw uitgebreide antwoord. Ik wil één ding opgehelderd zien. Bij de uitvoering van dit beleid heeft de Europese Unie bepaalde afspraken en actieplannen gemaakt met bepaalde landen, namelijk met Oekraïne en Georgië. Zijn de lidstaten die naast deze landen liggen, betrokken bij het opstellen van de actieplannen?</p>
    </intervention>
    <intervention id="3-330" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . In de namiddag hebben we gedebatteerd over het Europees-mediterraan Partnerschap en over het Europese nabuurschapsbeleid, al ging het toen meer over het zuiden. Ik zou erg willen benadrukken dat het voor de lidstaten die op 1 mei 2004 tot de Europese Unie zijn toegetreden, een duwtje in de rug was om te stellen: “Wij hebben nu een buitengrens van de Europese Unie. We hebben echter ook buren en hechten belang aan de politieke, economische en maatschappelijke stabiliteit van deze landen.”</p>
      <p sl="de">Daarom hebben we bij de uitwerking en verdere ontwikkeling van het Europese nabuurschapsbeleid ook een prioriteit ingebouwd. Een belangrijk aspect daarbij is vooral dat voor elk nabuurland dat gepaste betrekkingen met de Europese Unie onderhoudt en afhankelijk van de individuele vooruitgang ervan, een programma kan worden uitgewerkt. Er bestaan bijvoorbeeld op maat gemaakte programma’s voor Oekraïne of voor Moldavië. Ik kan u enkel zeggen, mevrouw Budreikaitė, dat ook de door u genoemde landen deelnemen aan de uitwerking van deze actieplannen en daar veel belang aan hechten. Wat in het kader van deze plannen en van het nabuurschapsbeleid wordt voorzien, kan een doorslaggevende rol spelen in bepaalde sectoren, bijvoorbeeld voor de toegang tot de interne markt. Aangezien de Europese Raad morgen en vrijdag in zijn conclusies zijn zegen zal geven aan deze nieuwe benadering van het nabuurschapsbeleid, zullen hopelijk ook de volgende voorzitters van de Raad de mogelijkheid hebben om op basis van dat programma hun werkzaamheden voort te zetten.</p>
    </intervention>
    <intervention id="3-331" speaker_id="2304" name="Esko Seppänen" is_mep="True" mode="spoken">
      <p sl="fi">Mevrouw de Voorzitter, u zei dat er voor Wit-Rusland geen programma’s in het kader van het nabuurschapsbeleid bestaan, omdat er in dat land geen vrije verkiezingen worden georganiseerd. Een dergelijk programma is echter wel met Azerbeidzjan overeengekomen. Waren de verkiezingen in Azerbeidzjan naar uw mening vrij en eerlijk en denkt u dat het logisch is dat een dergelijk programma is overeengekomen met Azerbeidzjan en niet met Wit-Rusland?</p>
    </intervention>
    <intervention id="3-332" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Beste collega, ook met de landen van de zuidelijke Kaukasus zijn intensieve gesprekken gevoerd. Er zijn per geval verslagen opgesteld over de gemaakte vorderingen en de EU heeft voorbereidende werkzaamheden uitgevoerd die ertoe geleid hebben dat vorig jaar de actieplannen zijn aangenomen. Dat betekent – dat veronderstellen we niet alleen – dat uit de controle is gebleken dat de verkiezingen dusdanig waren dat voor Azerbeidzjan een actieplan kon worden goedgekeurd.</p>
    </intervention>
    <intervention id="3-333" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 16 van James Nicholson (H-0394/07):</p>
      <p sl="nl">Betreft: Braziliaans rundvlees</p>
      <p sl="nl">Overweegt de Raad om, ten einde te verzekeren dat Europese consumenten helemaal van het rundvlees dat ze kopen op aan kunnen, een onmiddellijk verbod in te stellen op de export van rundvlees uit Brazilië naar de Europese Unie in plaats van te wachten tot het einde van dit jaar?</p>
    </intervention>
    <intervention id="3-334" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Beste collega, volgens het gemeenschapsrecht is de Commissie bevoegd om de vrijwaringsclausule toe te passen. De Raad heeft daardoor geen directe invloed op de beslissing die de Commissie in verband met Braziliaans rundvlees heeft genomen.</p>
    </intervention>
    <intervention id="3-335" speaker_id="1318" name="James Nicholson" is_mep="True" mode="spoken">
      <p sl="en">Dank u, mijnheer de fungerend voorzitter van de Raad, maar dat antwoord stelt mij enigszins teleur. Gisteravond heb ik ook een vraag gesteld aan de Commissie, en ook die stelde zich niet echt hulpvaardig op. Ik wil de fungerend voorzitter van de Raad erop wijzen dat toen het Irish Farmers’ Journal en een vertegenwoordiger van de Irish Farmers’ Association Brazilië bezochten ze duidelijk bewijs aantroffen voor het feit dat de regels er niet werden nageleefd. Traceerbaarheid is non-existent. Er wordt niet gecontroleerd aan regionale grenzen. Er worden in Brazilië elke dag dieren vervoerd uit gebieden waar mond- en klauwzeer heerst. Er bestaat bewijs voor het feit dat men in Brazilië gebruikmaakt van stoffen die in de Europese Unie verboden zijn.</p>
      <p sl="en">Is het niet de hoogste tijd dat Europa ophoudt nodeloze woorden te verspillen aan dit soort problemen – in de wetenschap dat de belangen van onze consumenten op het spel staan – en we een verbod op Braziliaans rundvlees instellen, wat iedereen in de Europese Unie graag ziet gebeuren ten voordele van de producenten en consumenten?</p>
    </intervention>
    <intervention id="3-336" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Ik beweer niet graag dat de Raad ter zake van dit gebied niet bevoegd is. U heeft echter zelf gezegd dat u heeft gebruik gemaakt van de mogelijkheid om deze problematiek ook bij de Commissie aan te kaarten. Natuurlijk is ook de Raad op de hoogte van het probleem, maar het is nu aan de Commissie om de desbetreffende informatie na te trekken. Vervolgens draagt de Commissie ook de verantwoordelijkheid om gepaste voorstellen te doen en voorzorgsmaatregelen te treffen. Dat valt echt niet onder de bevoegdheid van de Raad.</p>
    </intervention>
    <intervention id="3-337" speaker_id="28512" name="Jim Allister" is_mep="True" mode="spoken">
      <p sl="en">Mijnheer de fungerend voorzitter van de Raad, u zegt dat dit een kwestie voor de Commissie is, maar de gezondheid van de burgers van Europa is toch iets waar de Raad aandacht voor moet hebben. De Verenigde Staten hebben een volledig verbod ingesteld op alle importen van vers rundvlees uit Brazilië omdat traceerbaarheid volgens de Verenigde Staten non-existent is, er veelvuldig gebruik wordt gemaakt van illegale groeihormonen en de controles over het algemeen alarmerend zwak zijn. Is de gezondheid van de burgers van Europa minder belangrijk dan de gezondheid van Amerikaanse burgers, en zo niet, waarom is er dan nog geen verbod op Braziliaans rundvlees ingesteld?</p>
    </intervention>
    <intervention id="3-338" speaker_id="28116" name="Marian Harkin" is_mep="True" mode="spoken">
      <p sl="en">Ik heb het antwoord van de Raad gehoord, maar ben van mening dat hij de kwestie uit de weg gaat.</p>
      <p sl="en">Op dit moment onderhandelen we in Potsdam met de G4 en ik zou willen weten of we de adviezen van de voorzitter van de Commissie landbouw en plattelandsontwikkeling, die verzocht heeft om een verbod op de invoer van Braziliaans rundvlees, naast ons neer kunnen leggen. Kunnen we de conclusies van het definitieve verslag van een missie van het Europees Voedsel- en Veterinair Bureau in Brazilië naast ons neerleggen, waarin zeer duidelijk staat vermeld dat het huidige bewakingssysteem voor residuen en diergeneesmiddelen niet adequaat is?</p>
      <p sl="en">Er bestaan nog steeds ernstige tekortkomingen in de opzet, het toepassingsgebied en de tenuitvoerlegging van het nationaal residubewakingsplan. Ik wil graag dezelfde vraag stellen als de andere sprekers. Vindt u ook niet dat er nu maatregelen moeten worden getroffen om de Europese consumenten te beschermen?</p>
    </intervention>
    <intervention id="3-339" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . Ik ben het met u eens dat we als Europese Unie moeten handelen indien de informatie, die u zojuist heeft verstrekt, zo beschikbaar is. We hebben ons echter wat dat betreft regels opgelegd. Ik kan enkel luisteren naar uw eis in het belang van de consumenten en de Commissie aanmoedigen om de gepaste instanties mee te delen in hoeverre ze controles heeft uitgevoerd en welke maatregelen ze kan nemen. Ik vraag u echter om begrip voor het feit dat we niet voortdurend de rollen kunnen omkeren. Er zijn duidelijke terreinen afgebakend en in dit geval is de Commissie bevoegd. Ik kan niet vooruitlopen op het antwoord van de Commissie, die tijdens het vragenuur van vandaag niet aanwezig moet zijn. Ik kan enkel voorstellen om nog eens navraag te doen, zodat u, als vertegenwoordigers van de burgers, een passend en duidelijk antwoord van de Commissie krijgt.</p>
    </intervention>
    <intervention id="3-340" speaker_id="4544" name="De Voorzitter" is_mep="True" mode="spoken">
      <p sl="nl">Ik wil graag deze gelegenheid aangrijpen, mijnheer de fungerend voorzitter, om u heel hartelijk te bedanken voor uw medewerking en uw voorkomendheid in ons vragenuur tijdens het voorzitterschap van uw land.</p>
      <p sl="nl">De vragen die wegens tijdgebrek niet zijn beantwoord, zullen schriftelijk worden beantwoord (zie bijlage).</p>
      <p sl="nl">Het vragenuur is gesloten.</p>
      <a text="(De vergadering wordt om 19.05 uur onderbroken en om 21.00 uur hervat)"/>
    </intervention>
  </section>
  <section id="creitem26" title="15. Samenstelling commissies en delegaties: zie notulen"/>
  <section id="creitem27" title="16. Strategie voor de externe dimensie van de ruimte van vrijheid, veiligheid en rechtvaardigheid, actieplan tot uitvoering van het Haags Programma (voortzetting van het debat)">
    <intervention id="3-344" speaker_id="4308" name="De Voorzitter" is_mep="True" mode="spoken">
      <p sl="nl">Wij vervolgen het debat over het verslag van de heer Klich over de strategie voor de externe dimensie van de ruimte van vrijheid, veiligheid en rechtvaardigheid, actieplan tot uitvoering van het Haags Programma.</p>
    </intervention>
    <intervention id="3-345" speaker_id="28400" name="Francisco José Millán Mon" is_mep="True" mode="spoken">
      <p sl="es">namens de PPE-DE-Fractie. – Mijnheer de Voorzitter, in de opbouw van de ruimte van vrijheid, veiligheid en rechtvaardigheid neemt de externe dimensie een essentiële plaats in.</p>
      <p sl="es">We worden geconfronteerd met de dreigingen van het terrorisme, van de georganiseerde misdaad en de drugshandel en van de illegale immigratie, die een algemeen, internationaal karakter hebben, en daarom kunnen de Europese Unie en haar lidstaten die problemen niet alleen aanpakken. De samenwerking met derde landen, in de eerste plaats met onze buurlanden, is daarbij onontbeerlijk.</p>
      <p sl="es">Ik zou uw aandacht willen vestigen op een drietal fundamentele ideeën. Het eerste is dat de opbouw van deze ruimte een essentiële doelstelling is. Daarom dient de samenwerking met derde landen een prioritaire plaats in te nemen in de externe actie van de Europese Unie en de lidstaten.</p>
      <p sl="es">Het tweede is dan ook dat die samenwerking niet alleen onder de bevoegdheid van onze bijzonder actieve en competente commissaris van justitie, vrijheid en veiligheid en van de Raad Justitie en Binnenlandse Zaken moet vallen, maar ook onder die van de commissaris en van de Raad Buitenlandse Zaken, van de Hoge Vertegenwoordiger en van de commissaris voor samenwerking. Daarom wordt de noodzaak tot deze samenwerking speciaal benadrukt in het verslag-Klich.</p>
      <p sl="es">In de derde plaats deel ik vele zienswijzen in de mededeling van 2005 van de Commissie over de externe dimensie in de ruimte van vrijheid, veiligheid en rechtvaardigheid. In het hoofdstuk over de beginselen die ten grondslag moeten liggen aan het beleid ten aanzien van derde landen, zou ik echter het beginsel van de positieve conditionaliteit hebben opgenomen. Dat wil zeggen dat we de samenwerking met derde landen moeten aanmoedigen en stimuleren. Het mag ons niet koud laten of ze wel of niet met de Europese Unie samenwerken.</p>
      <p sl="es">Zo mag het Spanje bijvoorbeeld niet onverschillig laten of derde landen, op een zo actueel gebied als dat van de immigratie, al dan niet terugnameovereenkomsten sluiten, of zij al dan niet behulpzaam zijn met de identificatie en registratie van hun onderdanen, of zij de activiteiten vervolgen van georganiseerde maffiabendes die handelen in illegalen of die juist oogluikend toelaten. We moeten hun met klem verzoeken om op al deze gebieden met ons samen te werken en we moeten daar ook voldoende tegenover stellen. Verder zou die samenwerking moeten worden onderworpen aan een follow-up en een beoordeling. In dat verband bestaat er al een beoordelingsmechanisme, dat is ingesteld na de Europese Raad van 2003 van Thessaloniki.</p>
      <p sl="es">Dames en heren, we leven in een geglobaliseerde wereld, met zo’n grote onderlinge afhankelijkheid dat de veiligheid en de vrijheid van onze burgers en het toezicht op de immigratiegolven steeds meer onder druk zullen komen te staan en steeds moeilijker te garanderen zullen zijn als we niet kunnen rekenen op de samenwerking met derde landen.</p>
    </intervention>
    <intervention id="3-346" speaker_id="4313" name="Martine Roure" is_mep="True" mode="spoken">
      <p sl="fr">namens de PSE-Fractie. – Mijnheer de Voorzitter, de ruimte van vrijheid, veiligheid en rechtvaardigheid kan alleen doeltreffend functioneren wanneer onze Europese acties eveneens betrokken worden op onze relaties met derde landen. Het is dan ook van belang onze strategie voor vrijheid, veiligheid en rechtvaardigheid af te stemmen op het buitenlands beleid van de Europese Unie. Ik wil onze twee rapporteurs, de heer Klich en de heer Sakalas, graag bedanken dat ze onze prioriteiten hebben weten te verwoorden in dit verslag.</p>
      <p sl="fr">Wat migratie betreft kunnen we geen genoegen nemen met het versterken van onze grenzen. Wij moeten een echte dialoog tot stand brengen met de derde landen, die bovenal gebaseerd is op de bescherming van grondrechten en democratisering. Wij willen derhalve garanderen dat de grondrechten integraal deel uitmaken van elk Europees instrument, door een mensenrechtenclausule op te nemen in met derde landen gesloten overeenkomsten.</p>
      <p sl="fr">De strijd tegen misdaad en internationaal terrorisme zal alleen efficiënt zijn als we nauw samenwerken met onze bondgenoten. We moeten echter niet vergeten dat voor de Europese Unie de strijd tegen het terrorisme bovenal gepaard moet gaan met het versterken van de grondrechten. Wij kunnen niet dezelfde wapens gebruiken als de terroristen. Laten we geweld en barbarij beantwoorden met de rechtsorde en rechtvaardigheid! Wij verzoeken de Europese instellingen dan ook dringend erop toe te zien dat wat lidstaten voor ogen hebben in de strijd tegen terrorisme in geen geval de grondrechten van welke persoon dan ook in gevaar brengt, ook als deze verdacht wordt van een terroristisch misdrijf, overeenkomstig de conclusies van onze tijdelijke commissie betreffende het veronderstelde gebruik door de CIA van Europese landen voor het vervoer en illegaal vasthouden van gevangenen.</p>
      <p sl="fr">Tot slot wil ik graag terugkomen op de kwesties rondom Swift en passagiersgegevens in boekings- en vertrekcontrolesystemen van luchtvaartmaatschappijen (PNR-gegevens). Onze Amerikaanse vrienden zijn belangrijke bondgenoten. Wij moeten dan ook overeenstemming bereiken over een overkoepelende aanpak voor het uitwisselen en beschermen van gegevens, met inachtneming van de Europese wetgeving op dit gebied.</p>
    </intervention>
    <intervention id="3-347" speaker_id="28266" name="Sophia in ’t Veld" is_mep="True" mode="spoken">
      <p sl="en">namens de ALDE -Fractie . – Mijnheer de Voorzitter, allereerst wil ik graag zeggen dat het jammer is dat de rapporteur niet aanwezig is, want ik wilde hem complimenteren met zijn uitstekende verslag en hem danken voor de goede samenwerking. Helaas is hij er niet, maar, en dat is nog erger, de Raad is wederom niet aanwezig. Ik vat dit op als een teken van zijn gebrek aan engagement bij deze belangrijke kwesties, met name bij het mensenrechtenaspect van onze buitenlandse betrekkingen, waar ik later op zal terugkomen. Wanneer er veiligheidsmaatregelen of maatregelen tegen terrorisme en misdaad moeten worden genomen, is de Raad altijd present en kunnen er spijkers met koppen worden geslagen, maar als het op mensenrechten aankomt, is de Raad de grote afwezige.</p>
      <p sl="en">Dit is een zeer belangrijk verslag, omdat het de kern van de Europese Unie behandelt, te weten democratie, mensenrechten en individuele vrijheden. Ik ben met name ingenomen met het eerste streepje van punt 17, dat stelt dat de bevordering van democratische normen, mensenrechten en politieke vrijheden een belangrijke dimensie van externe betrekkingen is en de kern vormt van onze globale doelstellingen.</p>
      <p sl="en">Wat mij betreft is dat een van de belangrijkste punten van het verslag. In de afgelopen zes jaar hebben we vele maatregelen genomen in de bestrijding van terrorisme en misdaad, maar deze actie was zeer onevenwichtig vanwege het feit dat het mensenrechtenaspect volkomen was onderbelicht. We hebben het veel gehad over mensenrechten, burgerlijke vrijheden en democratie. Ik vraag me echter af of we nog altijd hetzelfde morele gezag hebben op het wereldtoneel als we kijken naar bijvoorbeeld Guantánamo Bay, de uitleveringen en geheime detenties door de CIA en het feit dat de Raad tot vandaag niet heeft gereageerd op de kwesties die naar voren werden gebracht.</p>
      <p sl="en">Als ik bedenk dat de mensenrechtenschendingen in Rusland er van afkwamen met een zeer timide veroordeling van de Europese Unie en dat tijdens de Top van komend weekend zeer waarschijnlijk het Handvest van de grondrechten uit de Grondwet zal worden geschrapt, vraag ik me af welke politieke boodschap we hiermee uitdragen. Ik ben van mening dat we moeten stoppen met praten over de beginselen van mensenrechten en democratie, en die woorden daadwerkelijk in praktijk moeten gaan brengen en serieus moeten gaan nemen.</p>
      <p sl="en">Een tweede kwestie is uiteraard democratische verantwoording, die de rapporteur terecht grote nadruk geeft. Voor het Europees Parlement is het van groot belang om veel nauwer bij deze kwesties betrokken te zijn en daarom onderschrijf ik het verzoek om een passerelle -clausule. Het zou echter nog beter zijn als de Raad komend weekend tot conclusies komt over een verdrag of een grondwet die zou zorgen voor democratische controle op het gebied van burgerlijke vrijheden, justitie en binnenlandse zaken.</p>
      <p sl="en">Martine Roure legde al de nadruk op een belangrijk punt met betrekking tot de bestrijding van terrorisme. Wat de actuele kwesties van passagiers- en financiële gegevens betreft, moeten we stellen dat er geen democratisch toezicht is en dat het akkoord dat we waarschijnlijk zullen sluiten met de Amerikanen niet aan onze normen voldoet. Ik begin me af te vragen – en wederom richt ik me tot de lege stoel vóór me – hoe hard de Raad zich tijdens de onderhandelingen heeft opgesteld. Van de Commissie weten we dat zij zich grote moeite heeft getroost, maar van de Raad vraag ik het me af.</p>
      <p sl="en">Het feit dat kleine informele groepen zoals de G6 en de Contactgroep op hoog niveau vergaderen achter gesloten deuren over kwesties rond antiterrorisme komt een moderne democratie als de Europese Unie niet ten goede.</p>
    </intervention>
    <intervention id="3-348" speaker_id="2109" name="Brian Crowley" is_mep="True" mode="spoken">
      <p sl="nl">Beidh ceannairí an Aontais Eorpaigh ag bualadh le chéile an tseachtain seo, agus iad ag iarraidh Conradh nua don AE a chur le chéile. Beidh béim ar leith á chur acu ar chúrsaí dlí agus cirt.</p>
      <p sl="nl">Dar liomsa, ní chóir go mbeadh an chumhacht ag an AE socruithe dlí agus cirt a dhéanamh le vótáil trí thromlach cáilithe toisc go bhfuil córas dlí coiteann i bhfeidhm ag Éire agus an Bhreatain. Is córas dlí sibhialta atá i bhfeidhm ag na Ballstáit eile san AE.</p>
      <p sl="nl">De realiteit waarmee we te maken krijgen, van de nieuwe dreigingen waar we voor staan, of het nu terrorisme, mensenhandel, drugshandel, asiel of illegale immigratie betreft en de druk die word uitgeoefend op de diensten die te maken hebben met al deze gebieden, benadrukken bovenal een enkel punt: menselijke interactie of menselijke betrokkenheid staat centraal in al deze gebieden.</p>
      <p sl="nl">Het is aan ons in de Europese Unie om ervoor te zorgen dat we ieder beschikbaar instrument inzetten, niet alleen om de veiligheid van onze eigen regio’s en gebieden te garanderen, maar ook om ervoor te zorgen dat de rechten van de mensen worden beschermd: degenen die verdacht kunnen zijn, of zelfs degenen die op enig moment een verdachte kunnen hebben ontmoet. We vinden te vaak dat iemand volgens sommige van de nieuwe, uiterst strenge wetten die in diverse landen zijn ingesteld, slechts door omgang met bepaalde personen al schuldig zou kunnen zijn aan het plegen van een misdaad. Daarom is samenwerking en coördinatie tussen de verschillende lidstaten belangrijk, omdat dat niet alleen vrij verkeer van informatie en inlichtingen bevordert en mogelijk maakt, wat essentieel is in het aanpakken van zo vele van deze misdaden, maar omdat het ook zorgt voor een optimale werkwijze onder de politiekorpsen of veiligheidsdiensten die wellicht niet zo goed zijn als andere.</p>
      <p sl="nl">Binnen de Commissie werkgelegenheid en sociale zaken werkten we voorheen volgens de ‘open coördinatie’-methode, waarbij het ene goede tot het andere leidde. Er zijn positieve elementen in de landen van de Europese Unie die andere landen kunnen navolgen, niet alleen derde landen, maar ook lidstaten. Vanwege de complexiteit van de rechtsstelsels van de verschillende lidstaten is er nog altijd toezicht van de Raad van ministers nodig. Dit is geen gebied dat uitsluitend onder de bevoegdheid van de Europese Unie kan worden ondergebracht. Ik hoop dat we komend weekend een passend compromis kunnen sluiten waarmee we dat kunnen bereiken.</p>
    </intervention>
    <intervention id="3-350" speaker_id="4385" name="Hélène Flautre" is_mep="True" mode="spoken">
      <p sl="fr">namens de Verts/ALE-Fractie. – Mijnheer de Voorzitter, het verslag-Klich/Sakalas heeft de verdienste dat het benadrukt hoe cruciaal het is de mensenrechten te beschermen bij de verwezenlijking van de ruimte van vrijheid, veiligheid en rechtvaardigheid. Morgen zal ik echter tegen de amendementen stemmen die erop gericht zijn elke verwijzing naar het illegaal vasthouden en vervoeren van vermeende terroristen op het grondgebied van de Unie te verwijderen, en ik zal mijn collega’s vragen hetzelfde te doen.</p>
      <p sl="fr">Vandaag is het Wereldvluchtelingendag en ik herinner me de woorden die hier op deze plek gesproken werden door Kofi Annan, die het asiel- en immigratiebeleid van de Unie als schandelijk omschreef. Wat is er sindsdien veranderd? Ondanks de conflicten die het aanzien van de wereld bepalen laat de Europese Unie steeds minder vluchtelingen toe. Het aantal asielzoekers in de EU is sinds de jaren negentig met de helft teruggelopen. Zo is het percentage goedgekeurde asielaanvragen van mensen uit Darfur onthutsend laag. De Europese Unie weigert eveneens haar verantwoordelijkheden te nemen als het gaat om Iraakse vluchtelingen. Meer dan vier miljoen Irakezen zijn momenteel gedwongen ontheemd en desondanks heeft het Duitse voorzitterschap bekendgemaakt dat lidstaten niet wensen deel te nemen aan een programma voor de hervestiging van vluchtelingen.</p>
      <p sl="fr">Het getouwtrek over hernieuwde toelatingsovereenkomsten, die derde landen verplichten iedereen toe te laten tot hun grondgebied die er tijdelijk verblijft, leidt zoals u weet tot rampzalige humanitaire situaties en ernstige schendingen van het recht op internationale bescherming en het principe van niet-uitzetting. Deze overeenkomsten hevelen verantwoordelijkheden over naar derde landen die ze veelal niet aankunnen. Dit ‘koste wat kost’-beleid ondermijnt ten dele de inspanningen die op andere terreinen worden geleverd voor de bescherming van grondrechten in derde landen.</p>
      <p sl="fr">De Europese Commissie zou op dit punt met duidelijke en praktische voorstellen moeten komen om een einde te maken aan deze schizofrenie. Er moet een transparante procedure komen om toe te zien op naleving van deze overeenkomsten; de wet zou moeten voorzien in een effectieve beroepsmogelijkheid indien sprake is van schending van rechten nadat iemand teruggestuurd wordt. Ook zou de Commissie binnen haar Frontex-teams mensen kunnen aanstellen die speciaal opgeleid zijn als het gaat om mensenrechtenwetgeving en humanitair recht, om te garanderen dat internationale beloften en verdragen daadwerkelijk nageleefd worden.</p>
    </intervention>
    <intervention id="3-351" speaker_id="28469" name="Adamos Adamou" is_mep="True" mode="spoken">
      <p sl="el">namens de GUE/NGL-Fractie. - Mijnheer de Voorzitter, mijnheer de commissaris, geachte collega’s, als wij de verslagen van het Parlement met betrekking tot de ruimte van vrijheid, veiligheid en rechtvaardigheid willen beoordelen, moeten wij de ontwikkelingen die zich de afgelopen jaren in deze ruimte hebben voorgedaan, objectief bestuderen.</p>
      <p sl="el">De antiterreurcoördinator van de Europese Unie is aan geen enkele institutionele of legislatieve controle onderworpen: noch aan die van het Europees Parlement, noch aan die van de nationale parlementen. Bij geen enkel vraagstuk van democratische controle is vooruitgang geboekt. In naam van de strijd tegen terroristen zijn er belangrijke concessies gedaan op het gebied van de vrijheden van de burgers en de eerbiediging van de vertrouwelijkheid van persoonsgegevens. Ik zal slechts twee voorbeelden geven: het gebruik van biometrische gegevens in de paspoorten van alle burgers en de opheffing van de vertrouwelijkheid van telefoongesprekken en internetcommunicatie.</p>
      <p sl="el">Wat wij vroeger als volkeren en staten beschermden en bewaakten als een oogappel, offeren wij nu op. Wij beschouwen degenen die vechten voor de bescherming van de vrijheid en de individuele rechten, min of meer als medeplichtigen aan terrorisme.</p>
      <p sl="el">De geheime diensten van de Verenigde Staten en van andere landen treden buiten hun grondgebied ongebreideld op en schenden daarbij een reeks artikelen van internationale verdragen. Een klassiek voorbeeld zijn de CIA-vluchten. Toch doen de Europese Unie en al degenen hier in dit Parlement die voor hebben gestemd, maar één ding: zij bekrachtigen de opneming van het Verdrag van Prüm in het communautair recht. Dat verdrag is evenwel het topinstrument om de burgers van de Europese Unie in de gaten te houden</p>
      <p sl="el">Er wordt gewerkt aan nog meer maatregelen onder de veiligheidsagenda van de Europese Unie, en die maatregelen stroken natuurlijk met de strategische visie van de EU op het extern beleid, waarvan ook de versterking van de militaire uitrusting en de deelneming aan militaire operaties deel uitmaken.</p>
      <p sl="el">Mijnheer de commissaris, in plaats van dat de Europese Unie zich op internationaal vlak inzet voor de bestudering van de oorzaken van de migratiegolven en de beëindiging van de grote tegenstellingen tussen rijke en arme landen, geeft zij er de voorkeur aan om met Frontex snelle interventiemachten in te stellen en daarmee de immigranten op de vlucht te drijven.</p>
      <p sl="el">Geachte collega’s, het door u gevolgde beleid lost de problemen niet op die het theoretisch moet oplossen. Integendeel, deze worden alleen maar erger. De gemeenschappelijke ruimte van vrijheid, veiligheid en rechtvaardigheid zorgt met de inhoud die u daaraan wilt geven, alleen maar voor meer onvrijheid, meer onveiligheid en meer onrechtvaardigheid. Alleen als men daarmee korte metten maakt, zal een groot deel van de problemen kunnen worden opgelost.</p>
    </intervention>
    <intervention id="3-352" speaker_id="1892" name="Carlos Coelho" is_mep="True" mode="spoken">
      <p sl="pt">Mijnheer de Voorzitter, mijnheer de vicevoorzitter van de Commissie, dames en heren, het opzetten van een ruimte van vrijheid, veiligheid en rechtvaardigheid is een interne doelstelling van de Unie, maar dan wel één met een externe dimensie. Onze stabiliteit en veiligheid hangen immers ook af van onze betrekkingen met onze buren en andere landen in deze wereld. We moeten ten aanzien van dit punt heel duidelijk zijn en ondubbelzinnige politieke signalen afgeven.</p>
      <p sl="pt">Ik zal daarom stemmen tegen het voorstel van de rapporteur om de verwijzingen naar de CIA-vluchten uit dit verslag te schrappen. Veel van de problemen waarmee wij te maken hebben spelen ook in andere landen. De ervaring en het succes – of gebrek aan succes – van de Europese Unie in de omgang met deze problemen kunnen voor deze landen als een nuttige referentie dienen. We hebben op veel gebieden enorme vorderingen gemaakt, en ik wil vicevoorzitter Frattini nogmaals gelukwensen met het werk dat hij in de Commissie tot nu toe heeft verricht. Er staat ons echter nog veel te doen – niet alleen op het gebied van immigratie en asiel, maar ook als het gaat om de bestrijding van terrorisme en georganiseerde criminaliteit, het grensbeheer, visa en de politiële en justitiële samenwerking.</p>
      <p sl="pt">In het Haags programma en het daarop gebaseerde actieplan is overigens duidelijk vastgelegd op welke gebieden we met derde landen willen samenwerken. We zullen intussen ook antwoorden moeten formuleren op concrete gevallen. Om te beginnen is er het probleem van de samenhang tussen de pijlers. Externe acties op het gebied van vrijheid, veiligheid en gerechtigheid zijn soms van een dusdanig transversale aard dat ze ook raakpunten hebben met bevoegdheden die uit de aard der zaak onder verschillende pijlers vallen. Zolang we aan een systeem met verschillende pijlers vasthouden zullen we moeten werken aan een betere coördinatie tussen de pijlers om te verhinderen dat er tussen de verschillende instrumenten voor de ruimte van vrijheid, veiligheid en rechtvaardigheid verdubbelingen optreden. Het is van cruciaal belang dat deze onderwerpen zoveel mogelijk onder de eerste pijler kunnen worden ondergebracht.</p>
      <p sl="pt">Ten tweede zitten we met het complexe intern institutioneel kader. Het is van fundamenteel belang dat we op het gebied van legale migratie via een medebeslissingsprocedure of bij gekwalificeerde meerderheid kunnen gaan besluiten.</p>
      <p sl="pt">Ten derde moet de rol van het parlement versterkt worden. Het Parlement speelt een cruciale rol bij het versterken van de democratische verantwoording van de externe actie van de Unie. Het is dus van belang dat het Parlement op de hoogte wordt gehouden van de ontwikkelingen bij de onderhandelingen over overeenkomsten die te maken hebben met de ruimte van vrijheid, veiligheid en rechtvaardigheid.</p>
      <p sl="pt">Tot slot dient er een verwijzing te worden opgenomen naar het Europees gemeenschappelijk asielstelsel en de versterking van de Frontex-middelen.</p>
    </intervention>
    <intervention id="3-353" speaker_id="23717" name="Genowefa Grabowska" is_mep="True" mode="spoken">
      <p sl="pl">Mijnheer de Voorzitter, het verslag dat we vandaag bespreken is van goede kwaliteit en verdient onze steun. Ik ben er bijzonder mee ingenomen dat de Europese Unie eindelijk een strategie heeft ontwikkeld om het Haags programma in te voeren. Daar hebben we lang op gewacht. Het Parlement heeft welhaast ieder jaar gediscussieerd over georganiseerde misdaad, het witwassen van geld, illegale immigratie en mensensmokkel, over de strijd tegen het terrorisme, tegen drugs in Afghanistan, over de CIA, gegevensbescherming enz. Ook heeft het Parlement erop gewezen hoe deze fenomenen bestreden kunnen worden. De strategie is dus langzaam tot rijping gekomen om uiteindelijk de vorm aan te nemen die ze vandaag heeft.</p>
      <p sl="pl">Nu rijzen de vragen: wat willen we met de strategie bereiken? Hoe willen we dat bewerkstelligen? Waarom willen we dat doen? De vraag wat we willen bereiken, wordt in het verslag als volgt beantwoord: we willen vooral het functioneren van de democratie verbeteren, maar ook de politiële en justitiële samenwerking alsmede de samenwerking op alle gebieden van de mensenrechten en de strijd tegen het terrorisme. Met andere woorden, we willen samenwerking op het vlak van interne aangelegenheden.</p>
      <p sl="pl">Hoe dat te realiseren? We hebben daarvoor al uitgebalanceerde mechanismen gecreëerd zoals nabuurschapsbeleid, we hebben instituten zoals EUROMED en EUROLAT, en we hebben bi- en multilaterale verdragen. Maar er is meer voor nodig. We willen een grotere rol voor het Europees Parlement, dat vaker geconsulteerd moet worden, we willen een betere verdeling van de bevoegdheden tussen de lidstaten en de Europese Unie zodat deze zaken makkelijker en sneller geregeld kunnen worden. Hier biedt alleen een Europese grondwet soelaas.</p>
      <p sl="pl">Derde vraag: waarom willen we dit doen? Omdat het ons zorgen baart dat onze externe partners niet altijd te werk gaan volgens communautaire normen. Wanneer we partners buiten de Europese Unie willen hebben die niet alleen weten wat de begrippen democratie en rechtsstaat inhouden, maar dit ook in de praktijk brengen, moeten we hen daarbij helpen. De mechanismen die daartoe in het verslag worden gesuggereerd, zijn goed.</p>
      <p sl="pl">Wanneer we actief zijn in de externe dimensie verspreiden we democratie, veiligheid, vrijheid en rechtvaardigheid ver buiten Europa. Dat is belangrijk voor de burgers van derde landen, maar ook uitermate belangrijk voor de burgers van de Europese Unie: hoe wijdverbreider en algemener vrijheid en democratie is, des te veiliger zal het leven van de Europese burgers zijn en des te stabieler de democratie.</p>
    </intervention>
    <intervention id="3-354" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Mijnheer de Voorzitter, in een verslag dat de Raad van Europa onlangs heeft gepubliceerd, staat dat er nieuw bewijs is voor geheime detentiecentra van de CIA in Europa, namelijk in Roemenië en Polen. Dit is een harde klap voor de Europese Unie, de waardengemeenschap die de nadruk legt op mensenrechten. Het is in feite een schande voor de Europese Unie als zij de aanwezigheid van geheime detentiecentra stilzwijgend accepteert. Er zijn detentiecentra in Europa, omdat de Amerikaanse wet deze niet op Amerikaans grondgebied toestaat. In Europa hebben de Commissie en de Raad zich heel stil gehouden en de verslagen van de Raad van Europa hebben nauwelijks tot enige actie geleid. Lidstaten zijn in deze zaak niet hard genoeg aangepakt.</p>
      <p sl="fi">Iets anders wat ik ter sprake wil brengen is de EU-Top van komend weekend. Ik hoop dat daar wordt afgesproken dat het Handvest van de grondrechten juridisch bindend wordt, zodat ook de besluitvormingsorganen van de Europese Unie voor het gerecht moeten verschijnen wanneer de mensenrechten niet worden gerespecteerd door een communautaire instelling of door communautaire autoriteiten. Ik hoop overigens ook dat mensenrechtenkwesties in de Europese Unie in de praktijk iets serieuzer worden genomen en niet alleen bij plechtige gelegenheden. Ik ben het eens met wat Sophia in ’t Veld hier zojuist zei.</p>
    </intervention>
    <intervention id="3-355" speaker_id="28616" name="Ģirts Valdis Kristovskis" is_mep="True" mode="spoken">
      <p sl="lv">Mijnheer Frattini, dames en heren, in het verslag-Klich wordt terecht de noodzaak onderstreept van grotere betrouwbaarheid in strafzaken wanneer informatie met derde landen wordt uitgewisseld. Weet u echter hoe doeltreffend de samenwerkingscoördinatoren - Eurojust, Interpol en Europol - zijn en hoe doeltreffend de overeenkomsten inzake politiële en justitiële samenwerking zijn? Ik weet uit eigen ervaring dat zelfs in de eenvoudigste zaken het bekijken van fundamenteel bewijs dat werd geleverd door de minister van Binnenlandse Zaken en het openbaar ministerie met betrekking tot corruptiezaken op managementniveau bij de Letse politie een halfjaar in beslag nam in Letland zelf, terwijl er minder dan een uur nodig was geweest voor het bekijken van het fundamentele bewijs in de betrokken lidstaat. Mijnheer Frattini, het is naar mijn mening absoluut onaanvaardbaar dat, in kwesties van justitiële bijstand tussen landen en in zeer belangrijke zaken met betrekking tot misdrijven van politieke en economische aard op nationaal niveau, de correspondentie met derde landen drie of vier jaar in beslag neemt. Dit is in feite het geval bij de voortgang van het onderzoek naar de zaak van de burgemeester van Ventspils, de heer Lembergs. Een dergelijke traagheid bij het bieden van justitiële steun draagt niet bij tot een succesvolle bestrijding van corruptie. Helaas zorgt deze situatie voor juridisch nihilisme in een samenleving die verwacht dat misdrijven effectief worden bestreden. Mijnheer Frattini, ik wil daarom uw aandacht vestigen op het feit dat er individuele gevallen zijn waarin nieuwe instrumenten nodig zijn om zaken van verschillende categorieën met voorrang te verdelen en te onderzoeken en, dit is belangrijk, niet alleen van alle kanten, maar ook snel.</p>
    </intervention>
    <intervention id="3-356" speaker_id="28235" name="Cem Özdemir" is_mep="True" mode="spoken">
      <p sl="en">Mijnheer de Voorzitter, de bevordering en bescherming van de mensenrechten is een hoeksteen in de fundering van de Europese Unie en dat moet krachtig tot uitdrukking komen in de strategie voor de externe dimensie van de ruimte van vrijheid, veiligheid en rechtvaardigheid. Dit betekent dat we niet alleen de Commissie en de Raad verzoeken om verslagen te produceren over de eerbiediging van de mensenrechten met betrekking tot activiteiten op het gebied van de externe dimensie, we stellen ook voor dat het Bureau van de Europese Unie voor de grondrechten de instellingen van de Europese Unie gaat assisteren bij het onderzoeken van de naleving van de mensenrechten volgens Europese akkoorden met derde landen.</p>
      <p sl="en">De instellingen van de Europese Unie moeten de mensenrechten niet alleen bevorderen en beschermen met betrekking tot activiteiten van de Europese Unie zelf, de conclusies van het werk van de Tijdelijke Commissie verondersteld gebruik door de CIA van Europese landen voor het vervoer en illegaal vasthouden van gevangenen waren duidelijk. Wanneer de Europese Unie vaststelt dat er ernstige inbreuken op de bescherming van fundamentele rechten hebben plaatsgevonden op haar grondgebied of door samenwerkende partnerlanden moeten er maatregelen worden getroffen om dit aan het licht te brengen en te garanderen dat veiligheidsvraagstukken nimmer het respect voor de fundamentele rechten van individuen ondermijnen.</p>
      <p sl="en">Democratische verantwoording en de externe dimensie van de ruimte van vrijheid, veiligheid en rechtvaardigheid is elementair en biedt de Europese Unie strenge normen bij haar inspanningen om de samenwerking tussen de Europese Unie en internationale organisaties zoals de Raad van Europa, de OVSE en de Verenigde Naties te bevorderen.</p>
    </intervention>
    <intervention id="3-357" speaker_id="23730" name="Panayiotis Demetriou" is_mep="True" mode="spoken">
      <p sl="el">Mijnheer de Voorzitter, mijnheer de commissaris, de heer Klich heeft een volledig en geïntegreerd verslag opgesteld. Wij geven daar steun aan en ik wil de rapporteur dan ook gelukwensen.</p>
      <p sl="el">Geachte collega’s, er wordt al geruime tijd allerhande gezegd en geschreven over de strategie voor de totstandbrenging van een ruimte van vrijheid, veiligheid en rechtvaardigheid. Er wordt echter weinig gedaan. Er is een hele lijst met thema’s, en er zijn talrijke ideeën en voorstellen, maar het vereiste communautaire engagement voor het nemen van drastische maatregelen om de zich stellende institutionele problemen aan te pakken, ontbreekt. Er is geen vastberadenheid om zich buiten de Europese Unie te begeven. Wij blijven ons vastklampen aan de nationale soevereiniteit, aan de lidstaat, en belemmeren daardoor een efficiënt gemeenschappelijk optreden. Door de weigering om gebruik te maken van de ‘passerelleclausule’ worden helaas de effectiviteit en de efficiëntie van de Europese Unie ondermijnd. De gebrekkige werking van de Europese Unie komt helaas ook heel duidelijk tot uiting op het gebied van justitie en binnenlandse zaken.</p>
      <p sl="el">De pijlers, de unanimiteit en de angst om zich los te maken uit nationale modellen dwarsbomen de bevordering van een gemeenschappelijke strategie voor de totstandbrenging van een echte ruimte van vrijheid, veiligheid en rechtvaardigheid. Daardoor wordt ook de toepassing van deze strategie bemoeilijkt, niet alleen intern in de Europese Unie maar ook extern. De externe dimensie van het Haags programma is net zo belangrijk als de interne dimensie. Alleen een modern constitutioneel kader zal kunnen bijdragen aan een daadwerkelijke toepassing van de strategie voor de ruimte van vrijheid, veiligheid en rechtvaardigheid. Een betere werking van de Europese Unie is een historische weddenschap, en de staatshoofden en regeringsleiders die morgen in Brussel bijeenkomen, moeten daarop het juiste antwoord geven. Zij moeten al hun historische verantwoordelijkheden nemen.</p>
    </intervention>
    <intervention id="3-358" speaker_id="28375" name="Jan Tadeusz Masiel" is_mep="True" mode="spoken">
      <p sl="pl">Mijnheer de Voorzitter, zoals de rapporteur, commissaris en minister al hebben benadrukt, zijn de interne en externe dimensie van veiligheid, vrijheid en rechtvaardigheid nauw met elkaar verweven. Wanneer we de een verder ontwikkelen, heeft dat zijn weerslag op de ander.</p>
      <p sl="pl">Aangezien ik slechts een minuut de tijd heb, kan ik twee thema’s aansnijden. Ten eerste het terrorisme. Of we het nu leuk vinden of niet, terrorisme is nauw verweven met de moslimcultuur. We zouden het terrorisme op Europees en wereldwijd niveau beperken wanneer we ons minder zouden mengen in zaken die de islamitische wereld betreffen, en ook wanneer we eindelijk het recht van de Palestijnen op een eigen staat zouden erkennen. Het woord terrorisme wordt in verband met de Palestijnen vaak misbruikt. Een deel van hun acties is simpelweg strijd om de vrijheid die zij in 1967 hebben verloren. Hun acties zijn vaak een reactie op ons handelen.</p>
      <p sl="pl">Ten tweede immigratie. De integratie van immigranten in Europa kost ons te veel geld, slechts een beperkt aantal mensen schiet er wat mee op en resultaten blijven goeddeels uit. Het geld dat we daaraan spenderen, zou beter bestemd kunnen worden voor onderwijs in hun landen van herkomst. Het concept van gecontroleerde immigratie lijkt mij legitiem.</p>
    </intervention>
    <intervention id="3-359" speaker_id="33982" name="Marian-Jean Marinescu" is_mep="True" mode="spoken">
      <p sl="nl">Începând cu 1 ianuarie 2007, România are o poziţie extrem de importantă în schema frontierelor externe ale Uniunii Europene, având în vedere zona geografică în care este situată şi faptul că reprezintă a doua frontieră verde ca lungime. România a preluat responsabilitatea de graniţă externă cu maximă atenţie, investind sume importante în sistemul integrat de securitate a frontierelor, realizând cel mai performant sistem în domeniu. Este nevoie, însă, în continuare de sprijinirea atât a României, cât şi a celorlalte ţări care sunt frontiere externe ale Uniunii.</p>
      <p sl="nl">Frontex are în acest sens un rol operaţional deosebit, iar alocarea de fonduri pentru lărgirea capacităţii sale de funcţionare ar reprezenta expresia colaborării şi solidarităţii dintre statele membre. Operarea cu ţările vizate de politica europeană de vecinătate reprezintă o garanţie suplimentară pentru prevenirea şi combaterea terorismului, pentru lupta împotriva crimei organizate, a imigraţiei clandestine sau a traficului de orice fel, precum şi pentru protecţia cetăţenilor Europei.</p>
      <p sl="nl">Un exemplu pentru extinderea stabilităţii politice la statele vecine Uniunii îl reprezintă acordurile încheiate în această săptămână între Comunitatea Europeană şi Ucraina privind facilitatea acordării vizelor şi readmisia persoanelor. În ceea ce priveşte cooperarea transatlantică, cred că statele Unite ale Americii trebuie să recunoască procesul de extindere al Uniunii inclusiv prin tratarea egală şi nepreferenţială a cetăţenilor acesteia. Toate statele membre contribuie la asigurarea securităţii transfrontaliere precum şi la lupta împotriva terorismului. Uniunea Europeană trebuie, deci, să ceară Statelor Unite, precum şi celorlalte state care nu respectă principiul de reciprocitate, să renunţe la vizele de intrare impuse unor state membre ale Uniunii Europene.</p>
    </intervention>
    <intervention id="3-360" speaker_id="28547" name="Ioannis Varvitsiotis" is_mep="True" mode="spoken">
      <p sl="el">Mijnheer de Voorzitter, commissarissen, dames en heren, er zijn nog maar weinig mensen in de zaal, maar genoeg om naar mij te luisteren.</p>
      <p sl="el">Met de aanneming in 2005 van de strategie voor de externe dimensie van de ruimte van vrijheid, veiligheid en rechtvaardigheid wilde de Europese Unie de waarden die zij in haar intern beleid toepast - rechtsstaat en eerbiediging van de mensenrechten en de internationale verplichtingen - exporteren naar de andere landen. De strategie bevat ook maatregelen op het gebied van immigratie, illegale mensenhandel, bescherming van de mensenrechten, terrorisme, georganiseerde misdaad, enzovoort, en natuurlijk geven wij aan dit alles steun.</p>
      <p sl="el">Er zij echter nadrukkelijk op gewezen dat wij allen - ook de Europese Commissie - zeer gevoelig zijn voor de bescherming van de mensenrechten van de burgers. Dat vraagstuk moet een enorm gewicht hebben.</p>
      <p sl="el">Daarbij moeten wij echter wel beseffen dat dit geen gemakkelijke taak is, en dat er op korte termijn ook geen spectaculaire resultaten mogen worden verwacht. Er moeten namelijk gecoördineerde inspanningen worden ondernomen door alle lidstaten, en de Commissie moet daar stelselmatig steun aan geven.</p>
      <p sl="el">Dit verslag geeft mij evenwel de gelegenheid om te herhalen dat ik, als lid van het Europees Parlement, de indruk heb hier in deze zaal de rol van een eenvoudige figurant, van een eenvoudige toeschouwer te spelen, aangezien het Europees Parlement niet betrokken is bij de besprekingen. Wij worden zelfs niet voldoende geïnformeerd over deze vraagstukken. Tot slot weet het Parlement dat welk verslag het ook voorlegt aan de Commissie, er nauwelijks rekening mee gehouden wordt. Het niet-aangenomen grondwettelijke verdrag bevatte oplossingen die het prestige van het Parlement zouden hebben versterkt en die de voorwaarden zouden hebben gecreëerd om van dit Parlement een echt parlement te maken. Laten wij daarom hopen dat de door mevrouw Merkel ondernomen inspanningen vruchten zullen afwerpen, ofschoon ik vrees dat bepaalde lidstaten zullen vasthouden aan hun voorbehouden.</p>
      <p sl="el">Hoe dan ook zal de Commissie blijk moeten geven van meer bereidheid om de samenwerking met het Parlement te versterken.</p>
    </intervention>
    <intervention id="3-361" speaker_id="4308" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen plaats.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="3-362" speaker_id="33987" name="Monica Maria Iacob-Ridzi" is_mep="True" mode="spoken">
      <p sl="nl">în scris . – Strategia Comisiei Europene pentru dimensiunea externă a spaţiului de libertate, securitate şi justiţie pune accentul pe un parteneriat puternic de securitate cu Statele Unite ale Americii, bazat pe reciprocitate şi încredere.</p>
      <p sl="nl">Cu toate acestea, cetăţenii a 12 state europene au încă nevoie de vize pentru a călători în SUA. Acest lucru constituie o violare a principiului reciprocităţii, întrucât toate statele UE au eliminat obligativitatea vizelor pentru cetăţenii americani. Mai mult, noile state membre au acceptat în procesul de aderare să preia Regulamentul 593 al UE, care suspendă vizele pentru unele state terţe, precum SUA. România a primit din partea Comisiei Europene promisiunea fermă că poziţia sa în privinţa eliminării vizelor va fi preluată în relaţiile Uniunii cu SUA.</p>
      <p sl="nl">De aceea, cer Comisiei să se folosească de toate instrumentele care-i sunt conferite de legislaţia europeană, de la negociere până la propunerea de instituire a unor măsuri echivalente pentru cetăţenii americani. În plus, Comisia trebuie să ridice problema vizelor în toate negocierile sale cu SUA, fie că este vorba de acordul privind evidenţa călătorilor, care se negociază în acest moment sau de alte înţelegeri din domeniul justiţiei şi afacerilor interne.</p>
      <p sl="nl">Nu putem fi un partener de securitate egal Statelor Unite ale Americii fără a beneficia de un tratament uniform acordat tuturor statelor membre.</p>
    </intervention>
    <intervention id="3-363" speaker_id="4258" name="Piia-Noora Kauppi" is_mep="True" mode="written">
      <p sl="en">Het verslag van de heer Klich bevat vele elementen die ik van harte toejuich. Ten eerste wordt expliciet de passerelle -clausule genoemd, waardoor de lidstaten worden aangemoedigd hun samenwerking op het gebied van justitie en binnenlandse zaken, die hard nodig is, te verbeteren. Bovendien roept het de noodzaak voor meer parlementaire controle in herinnering, zoals bepaald in de Grondwet en hopelijk ook in het nieuwe institutionele verdrag dat eind dit jaar vorm moet krijgen.</p>
      <p sl="en">Er moet een grotere coherentie komen tussen de interne veiligheidsstrategie van de Europese Unie, de ruimte van vrijheid, veiligheid en rechtvaardigheid, en haar externe veiligheidsstrategieën, het gemeenschappelijk buitenlands en veiligheidsbeleid en het Europees veiligheids- en defensiebeleid. De oorzaken van instabiliteit liggen niet altijd binnen de Europese Unie, maar duidelijk ook daarbuiten. Ten slotte kan de Europese Unie alleen een ruimte van vrijheid, veiligheid en rechtvaardigheid creëren door de rechtsstaat en de mensenrechten in haar buurlanden te versterken.</p>
      <p sl="en">De handel in vrouwen en kinderen, wapens en drugs moet bij de bron aangepakt worden. Het heeft geen zin om de interne controles binnen de Europese Unie uit te breiden als de problemen zich opstapelen aan onze grenzen. Als de nieuwe Europese dienst voor extern optreden op de juiste manier wordt opgezet, kan deze een zinvolle bijdrage leveren aan het oplossen van deze uitdaging.</p>
    </intervention>
    <intervention id="3-364" speaker_id="28421" name="Marianne Mikko" is_mep="True" mode="written">
      <p sl="nl">Dames en heren, als gevolg van de uitbreiding van de Europese Unie is een groot deel van de verantwoordelijkheid voor de dimensie van het buitenlands beleid voor onze veiligheid op de schouders komen te liggen van de nieuwe lidstaten, die veelal kleine landen zijn, zoals mijn eigen land Estland.</p>
      <p sl="nl">Dit betekent dat de Europese Unie als eenheid moet optreden bij de bescherming van een ruimte gebaseerd op vrijheid, veiligheid en rechtvaardigheid. Dat geldt zowel voor het buitenlands beleid als voor de interne veiligheid.</p>
      <p sl="nl">Als hoofd van de Moldavië-delegatie moet ik herhalen dat de in een impasse geraakte conflicten in Moldavië en Georgië nu de gevaarlijkste bronnen van instabiliteit in onze directe omgeving zijn.</p>
      <p sl="nl">De sleutel tot de oplossing van deze conflicten ligt in het Kremlin. Wij moeten de dialoog met Rusland beslist verbeteren. Dat betekent niet dat wij Rusland moeten complimenteren, maar dat wij in alle openheid met dat land moeten communiceren.</p>
      <p sl="nl">De Europese Unie kan geen grote waardering hebben voor een partner die de Russische minderheid in de lidstaten en in landen die door het nabuurschapsbeleid worden gedekt, gebruikt om de situatie te destabiliseren.</p>
      <p sl="nl">Wij moeten duidelijk maken dat dit niet overeenkomt met ons begrip van goede betrekkingen met onze buren. Tijdens de rellen die in april in Tallinn plaatsvonden, werd een persoon gedood, namelijk een Russische staatsburger. Moskou is bereid met het bloed van zijn eigen burgers te betalen voor de voortzetting van zijn verouderde “nabije buitenland”-doctrine. Natuurlijk kan het Europees Parlement dit niet accepteren.</p>
      <p sl="nl">De Europese Unie heeft dringend samenwerkingsmechanismen nodig die ook met het huidige grotere aantal lidstaten doeltreffend werken. Ik hoop dat de Europese Raad die donderdag begint voldoende staatsmanschap toont om een overeenkomst te bereiken die het de Europese Unie mogelijk maakt een reus in de wereldpolitiek te worden.</p>
    </intervention>
  </section>
  <section id="creitem28" title="17. Organisatie en de inhoud van uitwisselingen van gegevens uit het strafregister tussen de lidstaten (debat)">
    <intervention id="3-366" speaker_id="4308" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0170/2007) van Agustín Díaz de Mera García Consuegra, namens de Commissie burgerlijke vrijheden, justitie en binnenlandse zaken, over het voorstel voor een kaderbesluit van de Raad betreffende de organisatie en de inhoud van uitwisselingen van gegevens uit het strafregister tussen de lidstaten (COM(2005)0690 C6-0052/2006 2005/0267(CNS)).</p>
    </intervention>
    <intervention id="3-367" speaker_id="photo_generic" name="Franco Frattini" is_mep="True" mode="spoken">
      <p sl="en">vicevoorzitter van de Commissie . – Mijnheer de Voorzitter, momenteel circuleren gegevens uit het strafregister niet op efficiënte wijze tussen de lidstaten van de Europese Unie. Dit is onaanvaardbaar in een Europese ruimte van vrijheid, veiligheid en rechtvaardigheid, en daarom is het doel van de Europese Unie op het gebied van het strafregister tweeledig: ten eerste willen we de circulatie van gegevens uit het strafregister tussen de lidstaten verbeteren, en ten tweede willen we deze gegevens kunnen gebruiken buiten het grondgebied van de lidstaat van veroordeling.</p>
      <p sl="en">Zoals u weet, heeft de Commissie in 2005 twee wetgevingsvoorstellen met betrekking tot respectievelijk deze aspecten goedgekeurd. Een voorstel over het tweede aspect – circulatie van gegevens – werd in december 2006 goedgekeurd. Op 13 juni werd tijdens de Raad van ministers van Binnenlandse Zaken in Luxemburg gelukkig een politiek akkoord bereikt over het voorstel met betrekking tot de circulatie van gegevens. Dit instrument is een volgende belangrijke stap voorwaarts.</p>
      <p sl="en">Het voorstel neemt het verouderde, inefficiënte systeem voor informatie-uitwisseling volgens het Europees verdrag aangaande de wederzijdse rechtshulp uit 1959 radicaal op de schop om zo een verbetering te bereiken in de wijze waarop informatie wordt uitgewisseld en beschikbaar gemaakt voor lidstaten. Het oude systeem wordt vervangen door een gestroomlijnd systeem dat ervoor zorgt dat de informatie die in een afzonderlijke lidstaat is opgeslagen, zal worden bijgewerkt en vervolgens toegankelijk wordt gemaakt voor andere lidstaten. Bovendien zal de informatie makkelijk te begrijpen en dus van grotere waarde zijn voor eindgebruikers.</p>
      <p sl="en">Ik merk tot mijn spijt dat bepaalde lidstaten hebben besloten dat het vervolgwerk de vorm van besluiten van de Raad moet aannemen en, tot mijn nog grotere spijt, dat lidstaten elkaar niet voldoende vertrouwen om te accepteren dat deze uitvoeringsmaatregelen zullen worden aangenomen door middel van eenparigheid van stemmen, en niet door middel van een gekwalificeerde meerderheid van stemmen.</p>
      <p sl="en">Ik weet dat er een aantal amendementen is en dank de rapporteur voor de uistekende kwaliteit van zijn verslag. Ik kan mij vinden in de overgrote meerderheid van alle ingediende amendementen. Ik heb bedenkingen ten aanzien van de amendementen waarin de invoering wordt voorgesteld van algemene bepalingen met betrekking tot de bescherming van gegevens. Waarom? Omdat dit een sectoraal instrument is: het bevat een klein aantal bepalingen die betrekking hebben op de bescherming van gegevens en die specifiek zijn voor het strafregister, en dus meer beperkingen bevatten. Zodoende ben ik ongerust dat de toepassing van algemene bepalingen op de bescherming van gegevens te flexibel zal zijn en minder beperkingen zal bevatten. Afgezien daarvan moeten persoonlijke gegevens die worden verwerkt als onderdeel van de tenuitvoerlegging van het kaderbesluit worden beschermd overeenkomstig de bepalingen van het toekomstige kaderbesluit betreffende de bescherming van persoonlijke gegevens die worden verwerkt in het kader van samenwerking tussen politie en justitie in strafzaken. U bent zich er allen zeer wel van bewust dat ik de Raad dringend verzoek om eind dit jaar tot een overeenkomst te komen met betrekking tot een dergelijk belangrijk kaderbesluit betreffende de bescherming van de persoonlijke levenssfeer.</p>
    </intervention>
    <intervention id="3-368" speaker_id="28397" name="Agustín Díaz de Mera García Consuegra" is_mep="True" mode="spoken" role="rapporteur">
      <p sl="es">Mijnheer de Voorzitter, commissaris, ik zou al mijn collega’s van de Commissie burgerlijke vrijheden, justitie en binnenlandse zaken willen bedanken voor hun samenwerking aan het onderhavige verslag, en met name de schaduwrapporteurs, de dames Buitenweg, Vlean en Grabowská.</p>
      <p sl="es">De informatie over strafrechtelijke veroordelingen circuleert tussen de lidstaten via mechanismen voorzien in het Europees verdrag aangaande de wederzijdse rechtshulp uit 1959, maar deze mechanismen vertonen ernstige gebreken.</p>
      <p sl="es">Die gebreken kwamen op dramatische wijze aan het licht met het geval Fourniret, een Fransman die in de jaren tachtig werd veroordeeld tot zeven jaar gevangenisstraf wegens verkrachting van een minderjarige. Na twee jaar te hebben uitgezeten werd hij vrijgelaten. Jaren later zouden we vernemen dat Fourniret, in de periode tussen zijn vrijlating en zijn nieuwe arrestatie in juni 2003, negen meisjes had vermoord en verdacht werd van de moord op nog eens twaalf andere meisjes. Meer dan veertien jaar wist hij uit handen van justitie te blijven, gewoon door zijn woonplaats te wijzigen en zich in een andere lidstaat te vestigen, waar hij, tot overmaat van ramp, werk had gekregen op een middelbare school. Het was duidelijk dat de mechanismen voor uitwisseling van gegevens uit het strafregister moesten worden gewijzigd en verbeterd.</p>
      <p sl="es">Het voorstel voor een kaderbesluit van de Raad beoogt de mechanismen voor de uitwisseling van informatie zoals geregeld in artikel 22 van het verdrag van 1959 te vervangen, en het besluit van 21 november 2005 in te trekken. Dit alles om te waarborgen dat de lidstaat waarvan de veroordeelde de nationaliteit heeft snel een juist en uitvoerig antwoord kan verschaffen op het verzoek om informatie dat hij ontvangt met betrekking tot veroordelingen die jegens zijn onderdanen zijn uitgesproken.</p>
      <p sl="es">Wat betreft de maatregelen die zijn opgenomen in het voorstel van de Raad, verdienen de volgende onze extra aandacht:</p>
      <p sl="es">het beginsel van de centralisering van de informatie wordt gehandhaafd;</p>
      <p sl="es">er wordt een kader vastgesteld voor de opzet en ontwikkeling van een geautomatiseerd systeem voor de uitwisseling van informatie over strafrechtelijke veroordelingen, op basis van een Europese standaardformule die het mogelijk maakt om op homogene en geautomatiseerde wijze informatie uit te wisselen die gemakkelijk kan worden vertaald, door middel van geautomatiseerde mechanismen;</p>
      <p sl="es">opgenomen is het beginsel van de verplichte overdracht naar de lidstaat waarvan de veroordeelde de nationaliteit heeft, waarbij de ontheffing van kennisgeving geschrapt wordt ingeval de veroordeelde ook de nationaliteit heeft van de lidstaat waar de veroordeling wordt uitgesproken; en ten slotte</p>
      <p sl="es">wordt de verplichting ingesteld om de informatie te bewaren die is overgedragen aan de staat waarvan de veroordeelde de nationaliteit heeft.</p>
      <p sl="es">Wat de voorgestelde parlementaire maatregelen betreft, daarvan wil ik de volgende onder uw aandacht brengen:</p>
      <p sl="es">teneinde de betrouwbaarheid en echtheid van de overgedragen informatie te waarborgen, dient de lidstaat die de veroordeling uitspreekt te worden beschouwd als houder of bezitter van de gegevens over de vonnissen die worden gewezen door zijn rechtbanken;</p>
      <p sl="es">het toekomstige kaderbesluit dient te voorzien in een pakket extra garanties op het vlak van de bescherming van persoonsgegevens;</p>
      <p sl="es">wat betreft de definitie van de veroordeling dienen we, omwille van de samenhang met andere verslagen van dit Parlement, te blijven vasthouden aan de definitie die mijn gewaardeerde vriend en collega de heer Demetriou heeft gegeven in zijn verslag;</p>
      <p sl="es">de inschrijving van de veroordelingen in het strafregister van de lidstaat die de veroordeling uitspreekt, is een noodzakelijke vereiste vooraf, daar hierdoor de echtheid en eventuele correcties van de overgedragen informatie worden gewaarborgd; daarom mag alleen informatie worden overgedragen inzake veroordelingen die al geregistreerd zijn, niet voordat dat gebeurd is;</p>
      <p sl="es">er moet worden toegelicht dat het schrappen van gegevens uit het strafregister niet alleen afhankelijk is van het uitzitten van de straf maar dat ook moet worden voldaan aan bijkomstige voorwaarden, zoals het verrichten van taakstraffen naar aanleiding van de misdrijven, of het niet recidiveren binnen de wettelijk vastgestelde termijnen;</p>
      <p sl="es">er moet duidelijk worden vastgelegd bij welk juridisch kader het schrappen van de gegevens geregeld is, dat wil zeggen of dat wordt geregeld aan de hand van de wetgeving van de lidstaat die de veroordeling heeft uitgesproken, of van de lidstaat waarvan de veroordeelde persoon de nationaliteit heeft;</p>
      <p sl="es">Wat betreft de gebruiksbeperkingen, mijnheer Frattini, deel ik uw bezorgdheid over het gebruik van persoonsgegevens. Het voorstel legt meer beperkingen op dan de vigerende bepalingen op het gebied van strafrechtelijke samenwerking, wat te verklaren valt door het feit dat de informatie over gegevens vaak al snel niet meer actueel is. Daarom zal er bij elke nieuwe procedure een nieuw verzoek om informatie over de gegevens uit het strafregister van iemand moeten worden gedaan.</p>
      <p sl="es">Om af te sluiten, mijnheer de Voorzitter, verzoek ik de geachte dames en heren om vóór het ontwerpverslag te stemmen. Ik dank u voor uw aandacht.</p>
    </intervention>
    <intervention id="3-369" speaker_id="23730" name="Panayiotis Demetriou" is_mep="True" mode="spoken">
      <p sl="el">namens de PPE-DE-Fractie. - Mijnheer de Voorzitter, mijnheer de commissaris, geachte afgevaardigden, het voorstel dat wij vanavond bespreken is een noodzakelijke stap voor de ontwikkeling van de justitiële en politiële samenwerking tussen de lidstaten van de Europese Unie. Het is een stap voor de tenuitvoerlegging van de strategie inzake de totstandbrenging van een ruimte van veiligheid en rechtvaardigheid. Ik wil commissaris Frattini dan ook van harte gelukwensen met zijn voorstellen voor de uitvoering van het Haags programma, waarvan wij er vanavond een behandelen.</p>
      <p sl="el">De registratie van veroordelingen en de mededeling van veroordelingen met het oog op registratie in het land waarvan de veroordeelde de nationaliteit heeft, en meer algemeen de uitwisseling van inlichtingen over veroordelingen dragen ongetwijfeld bij aan de criminaliteitbestrijding, zowel nationaal als grensoverschrijdend.</p>
      <p sl="el">Er zitten natuurlijk enkele leemten in het voorstel. Zo wordt het vraagstuk van de registratie van administratieve veroordelingen, die in de meeste lidstaten niet opgetekend worden in het strafregister, niet communautair gereglementeerd. Evenmin is er een communautaire aanpak voor het vraagstuk van de registratie van aan strafregisters ontleende veroordelingen. Helaas blijven wij de uiteenlopende nationale regelingen nodig hebben. Zelfs bij dergelijke procedurele zaken is er van rechtsharmonisatie totaal geen sprake. Toch wordt met de in het kadervoorstel voorziene koppeling tussen de nationale systemen voor registratie en gebruik van inlichtingen over veroordelingen enigszins tegemoet gekomen aan het gebrek aan een communautair beleid voor alle aspecten van dit vraagstuk. Er moet echter wel op worden gewezen dat het recht op bescherming van persoonsgegevens niet alleen in theorie maar ook in de praktijk moet worden gerespecteerd. Of dat ook zal gebeuren, zal gaandeweg blijken. Wij hopen in ieder geval dat dit recht praktisch en constant geëerbiedigd zal worden.</p>
      <p sl="el">Ik geef steun aan het verslag van mijn vriend, de heer Díaz de Mera, en wil hem gelukwensen met de belangstelling die hij voortdurend in het Europees Parlement heeft betoond voor de bevordering van deze strategie inzake de totstandbrenging van een ruimte van vrijheid, veiligheid en rechtvaardigheid. Ik geloof wel dat dit verslag morgen met grote meerderheid zal worden aangenomen.</p>
    </intervention>
    <intervention id="3-370" speaker_id="23717" name="Genowefa Grabowska" is_mep="True" mode="spoken">
      <p sl="pl">namens de PSE-Fractie . – Mijnheer de Voorzitter, de lidstaten hebben hun eigen regels opgebouwd voor het opslaan van gegevens over veroordeelden in strafzaken. Gegevens over gerechtelijke vonnissen worden bewaard in de nationale strafregisters. Elke lidstaat is verantwoordelijk voor het centraal onderbrengen en beheren van informatie over de vonnissen. Maar aangezien wij geen engelen zijn en steeds vaker de grens overschrijden, komt het voor dat we in conflict komen met het strafrecht van een andere lidstaat en dat we daar berecht en veroordeeld worden.</p>
      <p sl="pl">En wat te doen met de vonnissen: moeten we deze registreren of niet? De lidstaten gaan op dit gebied zeer uiteenlopend te werk, waardoor het prioriteit heeft dit terrein te standaardiseren, de samenwerking tussen gerechtelijke organen te intensiveren, de uitwisseling van informatie te verbeteren en efficiënter te maken, en tevens te garanderen dat de lidstaten elkaar voorzien van kloppende en volledige informatie bij elk verzoek van dien aard dat afkomstig is van de strafregisters.</p>
      <p sl="pl">Het voorgelegde kaderbesluit koerst hierop aan. We hebben een gestandaardiseerd en gedigitaliseerd mechanisme voor informatie-uitwisseling nodig, dat vertaling vergemakkelijkt door het gebruik van geautomatiseerde procedures en een standaardformaat.</p>
      <p sl="pl">Daarom steunt mijn fractie het verslag. Toch willen we een belangrijke kanttekening plaatsen bij dit verslag, waarin wordt gesproken over justitiële samenwerking en het uitwisselen van informatie. Met het oog op de noodzaak de hele waarheid te vermelden en recht te doen aan de slachtoffers van de terroristische aanslag van 11 maart in Spanje, baart de keuze van de rapporteur van dit verslag ons zorgen. De rapporteur is tevens verantwoordelijk voor andere verslagen op het gebied van politiële en justitiële samenwerking in strafzaken. Het Europees Parlement moet te boek staan als een transparante instelling die de burgers dient. Daarom mogen rapporteurs niet in opspraak komen door hun handelen op nationaal niveau.</p>
      <p sl="pl">Tot besluit wil ik erop wijzen dat mijn fractie zeer tevreden is met het goede compromis dat we in dit verslag hebben gevonden. Wij steunen dit verslag en zullen voor aanname stemmen. Ook geloven we dat het invoeren van dit besluit ertoe bijdraagt dat de lidstaten elkaar met meer vertrouwen tegemoet zullen treden. Op deze manier leggen we het zo noodzakelijke fundament voor vertrouwen, dat ook zal doorwerken in strafrechtelijke procedures.</p>
    </intervention>
    <intervention id="3-371" speaker_id="37324" name="Adina-Ioana Vălean" is_mep="True" mode="spoken">
      <p sl="en">namens de ALDE Fractie . – Mijnheer de Voorzitter, allereerst wil ik de rapporteur, de heer Díaz de Mera García Consuegra, bedanken voor het uitstekende werk dat hij heeft verricht en dat dit verslag heeft opgeleverd.</p>
      <p sl="en">Net als hij wil ik u het vreselijke verhaal in herinnering roepen dat drie jaar geleden plaatsvond in België. Een 62-jarige Fransman kreeg een baan op een school. Vervolgens werd hij gearresteerd en bekende hij negen moorden te hebben gepleegd in zowel België als Frankrijk. Daarna kwam men erachter dat hij in Frankrijk al eerder was veroordeeld wegens verkrachting, maar dat men in België niet op de hoogte was van zijn strafblad. We kunnen ons allemaal de zaak-Fourniret herinneren. Deze en andere zaken tonen aan hoe dringend we een functionerend Europees strafregistersysteem nodig hebben in een Europa dat is samengesteld uit zoveel verschillende rechtsstelsels.</p>
      <p sl="en">Ik feliciteer de Commissie met dit zeer waardevolle voorstel. Het is duidelijk dat er dringend behoefte is aan wetgeving die de veiligheid van de burgers in hun alledaagse leven tastbaar kan bevorderen. Daarom juich ik het akkoord toe dat afgelopen week in de Raad werd bereikt, maar ik verzoek de Raad dringend deze belangrijke tekst zo spoedig mogelijk goed te keuren. We hebben nu voor het eerst uniforme regels op Europees niveau die zullen zorgen voor een snellere uitwisseling van gegevens uit het strafregister en voor grotere rechtszekerheid. Het is tevens een eerste stap naar online gegevensoverdracht tussen de landen van de Europese Unie. Het stemt mij tevreden dat gekozen is voor een onderlinge verbinding van registers in plaats van een tweede centrale Europese databank. Dit is een flinke stap voorwaarts op het gebied van kostenbesparing en bovenal op het gebied van gegevensbescherming.</p>
      <p sl="en">Ik wil wederom aandringen op de privacykwestie. Bij gebrek aan een akkoord over het kaderbesluit betreffende procedurele rechten bij strafrechtelijke vervolgingen en betreffende gegevensbescherming in de derde pijler verzoek ik de Raad dringend de in dit verslag opgenomen aanvullende bepalingen ter bescherming van gegevens goed te keuren. We kunnen dergelijke instrumenten niet blijven aannemen zonder onze burgers aanvullende waarborgen te geven dat hun fundamentele rechten worden gerespecteerd.</p>
    </intervention>
    <intervention id="3-372" speaker_id="28331" name="Jaromír Kohlíček" is_mep="True" mode="spoken">
      <p sl="cs">namens de GUE/NGL-Fractie . – Geachte collega’s, in het verslag van de heer Díaz de Mera García Consuegra wordt geheel terecht gesteld dat er een standaardformaat moet komen voor de gegevens uit het strafregister die tussen de lidstaten worden uitgewisseld en dat die uitwisseling zo flexibel mogelijk dient te geschieden. Afgezien van de genoemde informatie spreekt het verslag tevens over het uitwisselen van andere soorten inlichtingen in andere situaties, hetgeen eveneens nuttig kan zijn. Er kleven echter logischerwijs praktische problemen aan dit soort uitwisselingen. In het minst erge geval stuit men op verschillen tussen de uiteenlopende rechtssystemen in de EU en een daaruit voortvloeiende afwijkende classificatie van één en hetzelfde feit. In het meest extreme geval, echter, is het balanceren op de dunne scheidslijn tussen overtreding en misdrijf.</p>
      <p sl="cs">Wat mij persoonlijk echter verontrust, is het feit dat de heer Díaz de Mera García Consuegra de rapporteur van dit verslag heeft kunnen zijn, ondanks het feit dat hij beschuldigd is van weigering tot samenwerking met de Spaanse politie in verband met misleidende informatie waarmee werd getracht de ETA de schuld van de treinaanslag in Madrid in de schoenen te schuiven. Hoe staat het met de politieke en menselijke verantwoordelijkheid van het voormalige hoofd van de Spaanse politie? En dan nog tot slot: een deel van mijn fractie heeft verregaande bezwaren tegen dit verslag.</p>
    </intervention>
    <intervention id="3-373" speaker_id="1892" name="Carlos Coelho" is_mep="True" mode="spoken">
      <p sl="pt">Mijnheer de Voorzitter, ik moet om te beginnen verwijzen naar de vorige interventie en aangeven dat ik het onaanvaardbaar vind dat in dit Parlement pogingen worden ondernomen om de politieke rechten van eender welke collega hier te beperken als de rechten van die collega niet reeds worden beperkt krachtens een besluit van dit Parlement of enig gerechtelijk besluit in de lidstaat waarvan de betrokken parlementariër onderdaan is.</p>
      <p sl="pt">We mogen niet aanvaarden dat de heer Díaz de Mera – die als jurist in eigen land reeds het nodige heeft gedaan bij het bestrijden van de misdaad en het verdedigen van het recht en daarbij als afgevaardigde van dit Parlement opmerkelijk werk heeft verricht – het slachtoffer wordt van dit soort politieke vervolging. Het verslag dat we nu bespreken bewijst opnieuw met welk een rigueur en politieke bedrevenheid de heer Díaz de Mera zich van zijn parlementaire taken kwijt. Eenzelfde rigueur en gedrevenheid kenmerken zijn gehele professionele loopbaan.</p>
      <p sl="pt">Vervolgens wil ik vicevoorzitter Frattini graag zeggen dat ik me aansluit bij al hetgeen hij heeft gezegd over de houding van de Raad. Deze maatregel is inderdaad heel belangrijk en dringend nodig. Het zou een goede zaak zijn geweest als de Raad verder was gegaan, en dan heb ik het zowel over het vertrouwen tussen de lidstaten als over de mate waarin dit Parlement bij de zaken betrokken is.</p>
      <p sl="pt">Ik ben het hoe dan ook eens met al hetgeen mijn collega's hebben gezegd over de noodzaak om alle criminele antecedenten precies te weten te komen. Verder is het inderdaad zo dat de uitwisseling van deze informatie tussen de lidstaten de bestrijding van criminaliteit zal vergemakkelijken, of het nu gaat om de identificatie van verdachten, de ondersteuning van het rechercheonderzoek of het vaststellen van de strafmaat.</p>
      <p sl="pt">Ik wil tot slot graag zeggen dat ik het eens ben met degenen die vinden dat de Raad sneller moet handelen, en dan vooral als het gaat om aannemen van een kaderbesluit inzake procedurele waarborgen voor verdachten en beschuldigden in strafzaken en het kaderbesluit over de bescherming van gegevens in de context van de derde pijler. Dat laatste kaderbesluit is een ander essentieel element bij het vinden van het juiste evenwicht tussen de verschillende wetgevingsmaatregelen in deze sector. Mevrouw Roure is hiervoor de rapporteur.</p>
    </intervention>
    <intervention id="3-374" speaker_id="28397" name="Agustín Díaz de Mera García Consuegra" is_mep="True" mode="spoken">
      <p sl="es">Mijnheer de Voorzitter, ik heb het woord gevraagd vanwege een aantal onaanvaardbare toespelingen. In de allereerste plaats echter heb ik dat gedaan om mijn collega, Carlos Coelho, te bedanken, die niet alleen als vriend maar ook met kennis van zaken gesproken heeft. Dan richt ik mij nu tot de heer Kohlíček met de eis dat hij zijn woorden herziet en zijn verontschuldigingen aanbiedt.</p>
      <p sl="es">Mijnheer Kohlíček, uw misplaatste betoog hier vanavond in dit Huis kan alleen worden verklaard door onwetendheid, kwaadwillendheid of een gebrek aan fatsoen. Ik weet zeker, mijnheer Kohlíček, dat u ooit gehoord heeft van het vermoeden van onschuld – ik hoop dat u er ooit van gehoord heeft; ik weet zeker dat u gehoord heeft van het Handvest van de grondrechten van de Europese Unie en artikel 48 daarvan; ik weet zeker dat u gehoord heeft van de Universele verklaring van de rechten van de mens uit 1948 en artikel 11 van die verklaring. Ik denk niet dat u artikel 24 van de Spaanse grondwet kent – want waarom zou u? Maar in alle democratische, vrije grondwetten staat een artikel 48, een artikel 11, en een artikel 24.</p>
      <p sl="es">Ik hoop dan ook dat u, wanneer u in staat bent om te bevatten wat een vermoeden van onschuld betekent, maar vooral wanneer u in staat bent om de waarheid te achterhalen over een kwestie waarvan u helemaal niets afweet, zoals uit uw woorden blijkt, dat u dan in staat zult zijn om én onder vier ogen én in het openbaar uw verontschuldigingen aan te bieden, en dan zal ik in staat zijn om ze te aanvaarden. Wat een misplaatst en onaanvaardbaar betoog om het debat van vanavond mee af te sluiten, mijnheer Kohlíček.</p>
      <a text="(Applaus van rechts en van het centrum)"/>
    </intervention>
    <intervention id="3-375" speaker_id="4308" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen plaats.</p>
    </intervention>
  </section>
  <section id="creitem29" title="18. Onderhandelingen over het kaderbesluit ter bestrijding van racisme en vreemdelingenhaat (debat)">
    <intervention id="3-377" speaker_id="4308" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0151/2007) van Martine Roure, namens de Commissie burgerlijke vrijheden, justitie en binnenlandse zaken, met een ontwerpaanbeveling van het Europees Parlement aan de Raad betreffende de onderhandelingen over het kaderbesluit ter bestrijding van racisme en vreemdelingenhaat (2007/2067(INI)).</p>
    </intervention>
    <intervention id="3-378" speaker_id="4313" name="Martine Roure" is_mep="True" mode="spoken" role="rapporteur">
      <p sl="fr">Mijnheer de Voorzitter, de Europese Unie is gebaseerd op humanistische waarden, tolerantie, multiculturalisme en bescherming van de grondrechten. Wij hebben krachtige waarden met elkaar gemeen waar we voor op moeten komen. De strijd tegen racisme en vreemdelingenhaat is een van onze prioriteiten, maar we mogen artikel 10 van het Handvest van de grondrechten niet uit het oog verliezen, dat gewijd is aan vrijheid van gedachte, geweten en godsdienst met inachtneming van het onvervreemdbare recht op vrijheid van meningsuiting, overeenkomstig artikel 11 van hetzelfde Handvest.</p>
      <p sl="fr">De Commissie heeft in november 2001 een voorstel gedaan voor een kaderbesluit ter bestrijding van racisme en vreemdelingenhaat, teneinde de wettelijke bepalingen van de lidstaten met betrekking tot racistische en xenofobe overtredingen te harmoniseren en doeltreffender op te treden tegen racisme en vreemdelingenhaat. Tot op heden, en ondanks een eerste standpunt van het Parlement in juli 2002, bevindt dit kaderbesluit zich in een impasse. Ondanks de inspanningen van meerdere voorzitterschappen kunnen de lidstaten het nog niet eens worden over de definitie van strafbare gedragingen en de sancties die daarvoor moeten worden opgelegd. Het is dan ook absoluut essentieel te beschikken over een Europees instrument waarmee racisme en vreemdelingenhaat bestreden kunnen worden.</p>
      <p sl="fr">Uit recente cijfers blijkt namelijk dat racisme en onverdraagzaamheid toenemen. De opkomst van extreemrechtse partijen in Europa en jammer genoeg binnen ons eigen Parlement, verplicht ons ertoe alle uitlatingen die aanzetten tot haat scherp te veroordelen. Dit kaderbesluit verplicht ons er echter toe een gulden middenweg te vinden tussen vrijheid van meningsuiting en het bestraffen van beledigende gedragingen. De vrijheid om bepaalde uitwassen belachelijk te maken en te bekritiseren, of ze nu politiek of religieus van aard zijn, is een vereiste in elke democratie.</p>
      <p sl="fr">De Europese Raad heeft eindelijk een akkoord weten te bereiken op dit punt en dat doet ons deugd. De Europese Unie moet namelijk een krachtige politieke boodschap afgeven om racistische en haatdragende uitlatingen tegen te gaan. We kunnen ons niet nóg een fiasco veroorloven bij een tekst die symbolisch is voor de Europese Unie. Ik wil het Duitse voorzitterschap bedanken voor deze krachtige boodschap, die bevestigt dat Europa meer is dan een grote markt, en zich sterk maakt voor de grondrechten van alle Europese burgers. Dit nieuwe compromis is het resultaat van lange en moeizame onderhandelingen, en wij zijn ons ervan bewust dat het onvermijdelijk zijn zwakke punten kent.</p>
      <p sl="fr">Desalniettemin hoop ik dat dit politieke compromis een minimaal niveau van harmonisatie vormt waarop de lidstaten in de toekomst kunnen voortborduren, en ik ben met name verheugd over het toevoegen van een herzieningsclausule waarmee in de komende jaren een hoger niveau van harmonisatie kan worden bereikt. Om deze zwakke punten te compenseren verzoek ik de Commissie een voorstel in te dienen voor een richtlijn betreffende de strijd tegen alle vormen van discriminatie die opgesomd worden in artikel 13 van het Verdrag, teneinde de Europese wetgeving op dit gebied te versterken. Ik meen overigens te weten dat commissaris Špidla hiermee bezig is. Ik hoop dat we spoedig zullen beschikken over een voorstel voor een richtlijn.</p>
      <p sl="fr">Tot slot heeft dit politieke akkoord over het kaderbesluit wezenlijke veranderingen met zich meegebracht in de tekst vergeleken met het eerste voorstel van de Commissie, waarover het Parlement advies heeft uitgebracht. Het is dan ook zaak dat het Parlement in de komende weken opnieuw wordt geraadpleegd. Wij zullen ons advies snel uitbrengen, daar kunt u zeker van zijn, want wij zijn allemaal al maandenlang druk in de weer. Wij staan in de startblokken.</p>
      <p sl="fr">Dit instrument hebben we absoluut nodig om te leven in een vreedzame wereld waar iedereen wordt gerespecteerd met zijn verschillen, zijn opvattingen en zijn leefwijze. Dit instrument is essentieel om haat en racisme een halt toe te roepen in een verenigd en verbroederd Europa.</p>
    </intervention>
    <intervention id="3-379" speaker_id="photo_generic" name="Franco Frattini" is_mep="True" mode="spoken">
      <p sl="it">vicevoorzitter van de Commissie. – Mijnheer de Voorzitter, dames en heren, ik wil mevrouw Roure bedanken voor haar toespraak en haar verslag. Het politieke akkoord dat afgelopen april, na vijf jaar van onderhandelingen, in de Raad is bereikt, was buitengewoon belangrijk.</p>
      <p sl="it">Dit akkoord is weliswaar een iets minder ambitieuze versie van het kaderbesluit dan het originele voorstel van de Commissie, maar het stelt in feite veilig dat vanaf het moment dat het kaderbesluit van kracht wordt en in iedere lidstaat wordt omgezet, Europa niet langer een vrijplaats kan zijn voor degenen die aanzetten tot rassenhaat, racisme en vreemdelingenhaat. Dit is een politiek succes.</p>
      <p sl="it">Ik besef dat de tekst van het kaderbesluit strafbepalingen bevat die veel scherper hadden kunnen zijn. Ik zou voorstander zijn geweest van een strengere wetgeving. Zoals de rapporteur al aangaf, moesten we echter een compromis sluiten, omdat het om een kaderbesluit gaat en het eenparigheidsbeginsel ertoe noopt, dat we niet zo hoog konden inzetten als we hadden gewild.</p>
      <p sl="it">Desalniettemin hebben we voor het eerst een gemeenschappelijke regeling, waarin is vastgesteld dat op gedragingen die aanzetten tot haat of discriminatie op grond van ras, huidskleur of religie strafsancties moeten worden gesteld in alle lidstaten. Denk aan hoe belangrijk het is om gedragingen die aanzetten tot antisemitisme of islamofobie te bestraffen, juist op het moment dat we het hebben over de integratie binnen onze gemeenschappen van immigranten die afkomstig zijn van buiten de Europese Unie.</p>
      <p sl="it">Eén van de belangrijkste punten is ongetwijfeld het vinden van een balans tussen strafrechtelijke maatregelen voor dergelijke gedragingen - waar de vrijheid van meningsuiting niet onder valt maar wel het direct aanzetten tot het plegen van gewelddadige handelingen, dat als dusdanig bestraft moet worden - en gepast respect voor de vrijheid van meningsuiting. We hebben hard gewerkt aan dit aspect en ik denk dat het eindresultaat tot tevredenheid stemt.</p>
      <p sl="it">Deze maatregel is niet genomen om ideeën af te straffen, maar wel gedragingen die mensen ertoe aanzetten criminele handelingen te verrichten, andere mensen aan te vallen, te verwonden of te doden en echte geweldsdelicten te plegen. Dit heeft absoluut niets te maken met de vrijheid van denken. We bestraffen niet de ideeën, maar degenen die, op basis van een – wellicht legitieme – misvatting, vanuit dit idee overgaan op gedrag waarbij ze mensen aanzetten om andere mensen aan te vallen en criminele daden te plegen. Hier ligt de grens tussen de vrijheid van meningsuiting, die beschermd moet worden, en het direct aanzetten tot geweld.</p>
      <p sl="it">Naar mijn mening is dit besluit daarom belangrijk. En vandaar ook dat we het beginsel hebben vastgesteld – dat in het verslag van mevrouw Roure naar voren komt – dat een racistisch motief bij alle delicten als verzwarende omstandigheid gezien zal worden. Wanneer een gewoon vergrijp met fysiek geweld uit racistische motieven is gepleegd, moet dit zwaarder worden bestraft, omdat zowel de aansporing als de racistische motieven een dergelijk vergrijp ernstiger maken dan de handeling zelf.</p>
      <p sl="it">Dit is een belangrijk beginsel en ik ben van mening dat het feit dat alle 27 lidstaten dit unaniem hebben aangenomen, de Europese Unie een beter uitgangspunt biedt om deze kernwaarde, die staat opgenomen in het Handvest van de grondrechten, hoog in het vaandel te blijven dragen.</p>
    </intervention>
    <intervention id="3-380" speaker_id="28183" name="Patrick Gaubert" is_mep="True" mode="spoken">
      <p sl="fr">namens de PPE-DE-Fractie. – Mijnheer de Voorzitter, commissaris, geachte collega’s, ik wil om te beginnen mijn verontschuldigingen aanbieden namens mevrouw Esteves, rapporteur voor advies van mijn fractie, die helaas niet zal kunnen deelnemen aan dit debat.</p>
      <p sl="fr">Ik bedank mevrouw Roure voor haar werk, haar toewijding en haar doorzettingsvermogen want doorzettingsvermogen was beslist nodig om de Raad voortdurend aan te sporen een buitengewoon belangrijk akkoord te sluiten. Meer dan vijf jaar is er onderhandeld over een voorstel voor een kaderbesluit ter bestrijding van racisme en vreemdelingenhaat: is het wel reëel om maatregelen die zo wezenlijk zijn voor het leven van onze medeburgers zo lang tegen te houden?</p>
      <p sl="fr">Ik wilde ook het Duitse voorzitterschap hartelijk danken, dat erin geslaagd is de patstelling rondom deze tekst te doorbreken. De Europese Unie is gebaseerd op gemeenschappelijke waarden, universele waarden van menselijke waardigheid, vrijheid, gelijkheid en solidariteit. Door ons te verenigen hebben we allemaal besloten deze waarden te delen.</p>
      <p sl="fr">Dames en heren, verklaringen van goede wil hebben niet veel zin als ze niet gevolgd worden door krachtige daden. Om die reden moesten we overgaan tot daden, concrete daden, zodat onverdraagzaamheid, in welke vorm dan ook, ons continent niet langer verziekt. Harmonisatie van de wetgeving van lidstaten als het gaat om racistische vergrijpen was cruciaal. Voortaan moet elke lidstaat gevangenisstraffen opleggen voor het openlijk rechtvaardigen, ontkennen of op grove wijze bagatelliseren van volkenmoord, misdaden tegen de menselijkheid en oorlogsmisdaden, en dat stemt me tevreden.</p>
      <p sl="fr">Toch moet ik bekennen dat mijn tevredenheid niet absoluut is: zeker, de goedkeuring van deze tekst is een krachtig signaal, vooral in dit Europese jaar van de gelijke kansen, maar ik ben bang dat de toegevoegde waarde ervan minimaal zal zijn. De verwachting is namelijk dat vrijstellingen zullen worden toegekend en dat de bepalingen soepel mogen worden toegepast. Zo wordt een gedraging pas bestraft wanneer deze dreigt aan te zetten tot geweld of haat jegens een groep mensen. Maar hoe kunnen we toestaan dat een revisionist in sommige Europese landen nog spreektijd krijgt uit naam van de vrijheid van meningsuiting? De vrijheid van meningsuiting houdt op wanneer de rechten van anderen met voeten worden getreden. Ik begrijp best dat er binnen onze lidstaten verschillende culturele en juridische tradities bestaan, maar in de strijd tegen racisme mag geen enkel compromis worden gedaan. Bepaalde haatdragende uitlatingen toestaan betekent in feite ze accepteren.</p>
      <p sl="fr">Dames en heren, als gekozen vertegenwoordigers zullen we duidelijk moeten zijn en deze gewelddaden krachtig veroordelen. We moeten alert blijven, want onze strijd ter bescherming van de mensenrechten, voor het eerbiedigen van het Handvest van de grondrechten, is nog lang niet gestreden. Ik vraag u morgen met een ruime meerderheid vóór deze tekst te stemmen. Deze strijd is de onze. Ze strekt onze Europese democratieën en ons Parlement tot eer.</p>
    </intervention>
    <intervention id="3-381" speaker_id="28171" name="Emine Bozkurt" is_mep="True" mode="spoken">
      <p sl="nl">namens de PSE-Fractie . – Voorzitter, ik dank mevrouw Roure niet alleen voor haar verslag, ik steun het ook volmondig. Racisme is een hardnekkig en groeiend probleem in de Europese samenlevingen. Daarom zijn er ook meer en betere instrumenten nodig om het aan te pakken, ook als dat nodig is op Europees niveau. Racisme kent geen grenzen. Maatregelen om het aan te pakken daarom ook niet.</p>
      <p sl="nl">Afgelopen jaar kreeg mijn resolutie over racisme in het voetbal overweldigende steun in het Europees Parlement en ik hoop dat dat morgen ook zal gelden voor het verslag van mevrouw Roure.</p>
      <p sl="nl">In de resolutie over voetbal riepen we op tot een strengere aanpak, maar een Europese aanpak van racisme moet niet beperkt blijven tot voetbal alleen. Europa moet staan voor de verdediging van de gelijke behandeling van al haar burgers. Daarvoor is goede scholing nodig en de actieve inzet van Europa voor sociale inclusie om de pleitbezorgers van racisme en xenofobie te isoleren en te streven naar een tolerante en diverse samenleving.</p>
      <p sl="nl">Ik ben blij dat hate crimes speciale aandacht krijgen in het verslag van mevrouw Roure. Daarnaast ondersteun ik de oproep om geen hiërarchie aan te brengen in de verschillende discriminatiegronden. Alle vormen van discriminatie moeten even hard worden aangepakt, dus ook islamofobie.</p>
      <p sl="nl">Voorzitter, het verslag noemt 9 miljoen slachtoffers van racisme en xenofobie. Vast een terecht cijfer, maar volgens mij zijn 494 miljoen burgers het slachtoffer van racisme, want als racisme ongestraft blijft, schaadt het de maatschappij als geheel. Europa is er voor iedereen en dat moeten we vooral zo houden.</p>
    </intervention>
    <intervention id="3-382" speaker_id="28266" name="Sophia in ’t Veld" is_mep="True" mode="spoken">
      <p sl="en">namens de ALDE Fractie . – Mijnheer de Voorzitter, allereerst wil ik Martine Roure complimenteren, die wederom uitstekend werk heeft geleverd. Daarnaast wil ik het Duitse voorzitterschap lof toezwaaien voor het sluiten van deze overeenkomst, maar wederom moet ik tot mijn grote spijt vaststellen dat de Raad niet bij dit belangrijke debat aanwezig is.</p>
      <p sl="en">Ik ben echter zeer verheugd over het feit dat dit belangrijke rechtsinstrument eindelijk is aangenomen. We hebben er lang op moeten wachten en het wordt van harte toegejuicht, maar nu hangt er veel van af of en op welke manier het in de praktijk zal worden gebruikt, want een rechtsinstrument dat haatmisdrijven als een strafbaar feit beschouwt, is slechts een laatste redmiddel. Een rechtsinstrument zal racisme niet uitbannen. Dat kunnen we alleen met onze eigen houding en met onze eigen mentaliteit, en er is veel meer nodig dan alleen dit kaderbesluit.</p>
      <p sl="en">We moeten gelijkheid, respect en tolerantie bevorderen, en dat moeten niet alleen loze woorden zijn, maar ook daden. Elk van ons heeft een verantwoordelijkheid in Europa. Wetgeving is niet genoeg en we moeten een voorbeeld stellen. Ik ben het roerend eens met de heer Gaubert, die verwees naar verklaringen van personen in het openbaar. Dat geldt niet alleen voor de gemiddelde burger, maar ook, en zelfs nog meer, voor vooraanstaande politici en religieuze leiders: om kort te gaan, opinieleiders. Het valt zodoende te betreuren dat zelfs vooraanstaande personen in Europa onlangs verklaringen hebben afgelegd die aanzetten tot haat en geweld. Zij dragen bij aan een klimaat van onverdraagzaamheid en haat. Ik verwijs bijvoorbeeld naar de president van een van onze lidstaten, die zeer denigrerende opmerkingen maakte over het Roma-volk. Dit is onaanvaardbaar en ik ben van mening dat het Parlement zich op zijn minst moet uitspreken tegen dergelijke onaanvaardbare verklaringen.</p>
      <p sl="en">Ik verwijs ook naar een afgevaardigde van dit Parlement, de heer Giertych, die een antisemitisch foldertje publiceerde. Gelukkig reageerden we daar zeer misnoegd op. Ik denk ook aan de heer Wilders in mijn eigen land, die gisteren tijdens het debat de meest ongehoorde opmerkingen maakte, waarop niemand reageerde. Ook dat is een probleem: we staan extremisten toe de politieke agenda te bepalen. Zelfs de centrumpartijen spreken nu de taal van extremisten. We moeten onze eigen verklaringen en ons eigen gedrag dus zeer nauwkeurig onder de loep nemen.</p>
      <p sl="en">Tot slot ben ik het roerend eens met het verzoek om de wetgeving uit te breiden zodat die ook andere groepen omvat, want we weten allemaal dat haat en geweld tegen homoseksuelen helaas hoogtij viert in Europa, zelfs in mijn eigen land, evenals haat en geweld tegen vrouwen. Soms zijn we geneigd dat te vergeten, maar er zijn vele verklaringen die geweld tegen vrouwen op de een of andere manier aanvaardbaar lijken te maken. De volgende stap moet zijn om een rechtsinstrument in het leven te roepen dat aanzetting tot haat en geweld tegen alle bevolkingsgroepen veroordeelt.</p>
    </intervention>
    <intervention id="3-383" speaker_id="4531" name="Jean Lambert" is_mep="True" mode="spoken">
      <p sl="en">namens de Verts/ALE Fractie . – Mijnheer de Voorzitter, ik wil de rapporteur bedanken voor haar betrokkenheid bij dit groeiende dossier, dat nu al in de wettenverzameling had moeten staan. Zoals andere sprekers al zeiden, zijn ook wij van mening dat dit een belangrijke actie is.</p>
      <p sl="en">Vorig jaar zagen we in vele delen van de Europese Unie een toename van het aantal antisemitische en antimoslim haatmisdrijven, of tenminste in die delen die zulke misdrijven doeltreffend registreren. Zoals voorgaande sprekers al zeiden, is dit het Europese Jaar van gelijke kansen voor iedereen, en veel van onze burgers, inwoners en gasten hebben nog steeds te maken met discriminatie en haatmisdrijven, simpelweg vanwege hun huidskleur, hun overtuigingen of het feit dat ze schuldig zijn aan de zogenaamde misdaad buitenlander te zijn. De directeur van Human Rights First stelde dat "het slachtofferen van een lid van een bepaalde groep een gevaar vormt voor alle leden van die groep en immense schade toebrengt aan de samenleving in het algemeen".</p>
      <p sl="en">Mijn fractie ziet dit kaderbesluit als een aanvulling op bestaande wetgeving, maar we zien ook graag dat bestaande wetgeving volledig ten uitvoer wordt gelegd. We steunen het verzoek om wederom te worden geraadpleegd met betrekking tot dit dossier, en een aantal zaken baart ons zorgen, bijvoorbeeld het feit dat bepalingen voor wederzijdse rechtshulp tussen lidstaten zijn geschrapt, waardoor het moeilijker kan worden grensoverschrijdend racisme te bestrijden. We weten dat er een aanmerkelijke internationale organisatie bestaat, bijvoorbeeld tussen groeperingen die gebaseerd zijn op verachtelijke noties van rassensuperioriteit.</p>
      <p sl="en">We hebben de constructieve amendementen op dit verslag mede ondertekend. Andere amendementen zijn voor ons deel van het probleem, maar we rekenen erop dat de Raad in samenwerking met het Parlement constructieve en krachtige actie onderneemt.</p>
    </intervention>
    <intervention id="3-384" speaker_id="28979" name="Giusto Catania" is_mep="True" mode="spoken">
      <p sl="it">namens de GUE/NGL-Fractie. – Mijnheer de Voorzitter, dames en heren, ik wil mevrouw Roure bedanken voor haar voortdurende inzet om samen met de Raad dit kaderbesluit in elkaar te zetten. Het heeft even geduurd, maar we kunnen zeggen dat we eindelijk een belangrijke mijlpaal hebben bereikt.</p>
      <p sl="it">Het is wel zo dat we racisme en vreemdelingenhaat met rechtsinstrumenten moeten bestrijden, maar ik denk dat we vooral wijdverspreide culturele maatregelen moeten instellen. Dit Parlement heeft naar mijn idee ook de intentie om een effectieve voorlichtingscampagne in de lidstaten op te zetten om ervoor te zorgen dat dit kaderbesluit zich ontpopt tot een grote culturele ideeënbus.</p>
      <p sl="it">Het is naar mijn idee noodzakelijk om racisme en vreemdelingenhaat te bestrijden, omdat de gegevens die zijn vrijgegeven door het Europees Waarnemingscentrum alarmerend zijn. Het aantal meldingen van racistische en xenofobe gedragingen neemt toe en ik vind dat we degenen die veelvuldig tot racistische en religieuze haat aanzetten, aan moeten pakken. Dit kan grotendeels aan de hand van de media worden gedaan, die maar al te vaak berichten naar buiten brengen die uiterst gevaarlijk zijn voor de maatschappij.</p>
      <p sl="it">Ik denk dat het initiatief dat door de Raad is aangenomen, en bovenal het werk dat door mevrouw Roure in het Parlement is uitgevoerd, als bruikbare middelen kunnen dienen bij de politieke inzet en bij de voortzetting van dit werk. Zoals de heer Frattini al zei, moeten we de grenzen vaststellen waarbinnen er een evenwicht is tussen de vrijheid van meningsuiting en de strijd tegen racisme en vreemdelingenhaat. Ik denk dat dit essentieel is en dat we krachtige politieke actie moeten ondernemen en hoogstaande culturele maatregelen moeten instellen.</p>
    </intervention>
    <intervention id="3-385" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">Mijnheer de Voorzitter, mijnheer de commissaris, dames en heren, in de Verklaring van Berlijn, die op 25 maart van dit jaar is aangenomen, wordt gesteld dat “de Europese integratie aantoont dat wij lering hebben getrokken uit onze geschiedenis, die zo vol is van bloedige conflicten en menselijk leed”. Ik vind ook dat dit zo is en een bewijs hiervan is het document dat wij vandaag behandelen.</p>
      <p sl="lt">Het kaderbesluit heeft betrekking op de volgende delicten: het aanzetten tot haat en geweld, het publiekelijk vergoelijken, ontkennen of verregaand bagatelliseren van het misdrijf genocide, misdrijven tegen de menselijkheid en oorlogsmisdrijven. Het kaderbesluit is beperkt tot delicten die worden gepleegd wegens ras, huidskleur, godsdienst, afstamming, dan wel nationale of etnische afkomst. Het is echter niet van toepassing op soortgelijke delicten die worden gepleegd op andere gronden, zoals haat en geweld tegen bepaalde mensen vanwege hun politieke overtuiging of hun band met een bepaalde sociale groep of de maatschappelijke status van groepen personen, bijvoorbeeld de misdrijven begaan door totalitaire regimes.</p>
      <p sl="lt">Ik denk dat de tijd rijp is voor een aanvullend document dat betrekking zou moeten hebben op het aanzetten tot haat en geweld, het publiekelijk vergoelijken van het misdrijf genocide, misdrijven tegen de menselijkheid en oorlogsmisdaden gericht tegen groepen personen die worden gedefinieerd op basis van andere criteria dan ras, huidskleur, godsdienst, afstamming, dan wel nationale of etnische afkomst, die ik al heb genoemd. Een dergelijk document kan zich bijvoorbeeld richten op maatschappelijke status of politieke overtuiging en de ontkenning of bagatellisering van deze misdrijven. Criminele verantwoordelijkheid kan in deze gevallen worden vastgesteld.</p>
      <p sl="lt">Het initiatief van de Europese Commissie om een Europese openbare hoorzitting te organiseren over het misdrijf genocide, misdrijven tegen de menselijkheid en oorlogsmisdaden die worden gepleegd door totalitaire regimes en degenen die deze vergoelijken, ontkennen of verregaand bagatelliseren is welkom en de moeite waard om te steunen. Op basis van deze debatten moet het na twee of drie jaar mogelijk zijn een ander voorstel in te dienen met betrekking tot een kaderbesluit over deze misdrijven.</p>
    </intervention>
    <intervention id="3-386" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Mijnheer de Voorzitter, ik complimenteer de rapporteur, mevrouw Roure, met haar moed, en een extra groot compliment gaat naar Duitsland, dat heeft verklaard dat het aannemen van het kaderbesluit ter bestrijding van racisme en vreemdelingenhaat een prioriteit van zijn voorzitterschap is.</p>
      <p sl="lt">Het idee van de Europese Unie is gebaseerd op tolerantie, vertrouwen en de vreedzame coëxistentie van landen. Helaas neemt de laatste tijd het aantal racistische en xenofobe aanvallen niet af, maar nadert het de 10 miljoen per jaar. Racistische, xenofobe en antisemitische elementen worden niet alleen door extremistische partijen gebruikt - zelfs de schijnbaar stabielere grote partijen en hun leiders gaan deze niet uit de weg. Zelfs in dit Parlement en in sommige nationale parlementen is het niet ongewoon om toespraken te horen die vol zitten met extreem nationalisme en extreme vreemdelingenhaat.</p>
      <p sl="lt">Ik ben het met de rapporteur eens dat in een cultuur die gebaseerd is op rechten en vrijheden, het strafrecht idealiter zo weinig mogelijk moet worden toegepast. Het is echter onvermijdelijk straffen te gebruiken om deze kwestie aan te pakken. Ik ben het volledig met commissaris Frattini eens dat een racistisch motief voor een misdrijf een zwaardere straf voor dat misdrijf moet inhouden.</p>
      <p sl="lt">Niet minder belangrijk is onderwijs evenals een dialoog tussen verschillende godsdiensten en culturen en een weloverwogen kijk op het verleden. Zelfs als mensen zich heel tolerant voelen, zijn discussies over wiens tragedie de grootste en wiens pijn de ergste is de weg naar het vertrappen van tolerantie en het gebrek aan vertrouwen in elkaar.</p>
      <p sl="lt">Voor de nieuwe landen van de Europese Unie ligt de kwestie van het rechtzetten van historisch onrecht buitengewoon gevoelig. De tijd is rijp voor een poging om de houdingen van de oude en nieuwe EU-lidstaten ten opzichte van de tragedies en pijnlijke gebeurtenissen in de twintigste eeuw met elkaar te verzoenen. Dit moet gebeuren zonder dat sommige partijen denken een monopolie op moraliteit te hebben en hun mening aan andere landen kunnen opleggen. Het allerbelangrijkste doel is de zaak niet op de spits te drijven, maar wonden te helen, van de geschiedenis te leren en de weg te versperren voor een wedergeboorte van racisme en vreemdelingenhaat.</p>
    </intervention>
    <intervention id="3-387" speaker_id="28481" name="Sajjad Karim" is_mep="True" mode="spoken">
      <p sl="en">Mijnheer de Voorzitter, of het nu de toename van islamofobie is of de sterke stijging van het aantal antisemitische aanvallen, de onverdraagzaamheid in Europa neemt toe. Het is nu hoog tijd en belangrijker dan ooit voor de Europese Unie om standvastig te blijven door wetgeving aan te nemen om deze verontrustende verschijnselen tegen te gaan. Deze tekst vertegenwoordigt op zich niet de concrete actie die nodig is om de hardnekkige problemen van racisme en vreemdelingenhaat die zich tegenwoordig voordoen in Europa aan te pakken. De tekst zou krachtiger kunnen zijn door het Internationaal Verdrag inzake de uitbanning van alle vormen van rassendiscriminatie als referentiepunt te gebruiken.</p>
      <p sl="en">Ten tweede moet deze wetgeving de betrokkenheid van Europa bij onze kernwaarden van respect voor diversiteit en intolerantie jegens discriminatie opnieuw bevestigen, een betrokkenheid die zo veel meer moet zijn dan de som van de politieke compromissen van de tekst van de Raad. In het huidige politieke klimaat, waarin steun voor rechtsextremisme in heel Europa extremisme in het centrum heeft gebracht, moeten gematigden gebruikmaken van deze wetgeving en de dialoog die de tenuitvoerlegging ervan zal omringen, om de discussie rond diversiteit weer naar zich toe te trekken. We moeten de vertrouwensband tussen de verdeelde gemeenschappen herstellen en ervoor zorgen dat gevoelens van vervreemding worden vervangen door een gevoel van veiligheid, dat hard nodig is.</p>
    </intervention>
    <intervention id="3-388" speaker_id="1892" name="Carlos Coelho" is_mep="True" mode="spoken">
      <p sl="pt">Mijnheer de Voorzitter, mijnheer de vicevoorzitter Frattini, beste collega's, ik sluit me om te beginnen graag aan bij de lovende woorden die de heer Gaubert heeft uitgesproken met betrekking tot mevrouw Roure. We zijn van mevrouw Roure werk van zeer goede kwaliteit gewend en ze heeft nu opnieuw blijk gegeven van haar vermogens en – zoals de heer Catania terecht heeft opgemerkt – haar vasthoudendheid.</p>
      <p sl="pt">Racistische misdrijven zijn in alle lidstaten een blijvend en constant probleem. De eerste stap bij de bestrijding ervan is preventie. We moeten proberen racisme en vreemdelingenhaat tegen te gaan door een beleid dat gericht is op opvoeding vanaf een heel vroeg stadium. We zullen bovendien een politiek en maatschappelijk discours moeten ontwikkelen dat de verspreiding van haat en het bevorderen van racistische en xenofobe reacties tegengaat.</p>
      <p sl="pt">De cijfers die ons door het Europees Waarnemingscentrum voor racisme en vreemdelingenhaat worden voorgelegd confronteren ons met een realiteit zoals die zich in de Europese Unie voordoet. Het is waar dat de lidstaten elk voor zich over wetgeving beschikken, maar we moeten ook erkennen dat er tussen die wetgevingen grote verschillen bestaan, en dat het tijd wordt deze bepalingen te harmoniseren. Dit kaderbesluit is daarom uiterst welkom, aangezien het een bepaalde mate van harmonisatie aanbrengt in het strafrecht van de lidstaten en de wederzijdse bijstand bij de bestrijding van de racisme en vreemdelingenhaat verbetert.</p>
      <p sl="pt">Het Europees Parlement doet via dit initiatief een aantal aanbevelingen en formuleert daarbij een standpunt inzake een onderwerp met betrekking waartoe wij – laten we eerlijk zijn – veel consistenter zijn dan de Raad.</p>
    </intervention>
    <intervention id="3-389" speaker_id="28268" name="Danutė Budreikaitė" is_mep="True" mode="spoken">
      <p sl="lt">Mijnheer de Voorzitter, dames en heren, nazisme en communisme zijn als twee oevers van dezelfde rivier. Het nazisme is door academici en politici tot in detail onderzocht; het is overbekend en door de internationale gemeenschap veroordeeld. Duitsland, dat zijn historische fouten erkent, heeft zelf aan dit proces meegewerkt.</p>
      <p sl="lt">Wij weten echter weinig over de andere oever van de ergste misdrijven van de vorige eeuw: het communisme. Er is weinig over gesproken en daarom worden haar misdaden tegen de menselijkheid nog niet wereldwijd erkend. Ongeveer 20 miljoen mensen stierven tijdens de naziperiode en de holocaust, terwijl 100 miljoen mensen van verschillende nationaliteiten het slachtoffer werden van het communisme.</p>
      <p sl="lt">Ik steun het kaderbesluit van de Raad en de verklaring die met het kaderbesluit werd aangenomen en waarin de Raad de misdrijven die door totalitaire regimes zijn gepleegd, veroordeelt.</p>
      <p sl="lt">Ik spoor de lidstaten aan door te gaan met het werk de misdrijven die door communistische regimes zijn gepleegd aan het licht te brengen, ze juist te beoordelen en het kaderbesluit aan te vullen. Ik nodig het Europees Parlement uit debatten te beginnen over de misdrijven van het communisme en zijn eigen bijdrage te leveren door te erkennen dat communisme een misdrijf tegen de menselijkheid is.</p>
    </intervention>
    <intervention id="3-390" speaker_id="23881" name="Marios Matsakis" is_mep="True" mode="spoken">
      <p sl="en">Mijnheer de Voorzitter, ik wil de rapporteur, mevrouw Roure, feliciteren met haar uitstekende verslag over dit belangrijke, maar kennelijk zeer controversiële onderwerp. Het is belangrijk vanwege het feit dat jaarlijks naar schatting miljoenen mensen het slachtoffer worden van racistische misdrijven. Het is controversieel omdat er een evenwicht moet worden gevonden tussen doeltreffende actie om racisme en vreemdelingenhaat te bestrijden aan de ene kant en respect voor vrijheid van meningsuiting aan de andere kant.</p>
      <p sl="en">In feite is het onderwerp kennelijk dermate controversieel dat de tekst die we nu behandelen het resultaat is van vele jaren onderhandelen. Uiteraard werpt dit de vraag op of al die tijd strikt noodzakelijk was, en nog steeds is, om een passende oplossing te vinden. Denk aan de miljoenen mensen die geleden hebben onder deze ernstige vertraging. Ligt aan deze extreme vertraging een louter politiek-technische oorzaak ten grondslag, of misschien zelfs achteloze onverschilligheid? Of ligt de oorzaak in een poging om de boel te rekken vanwege het feit dat bepaalde invloedrijke politieke machten niet zo welwillend tegenover dergelijke acties staan en die zelf aanschuren tegen racisme en vreemdelingenhaat?</p>
      <p sl="en">Wellicht kan de commissaris ons geruststellen door te zeggen dat het laatste zeer zeker niet het geval is en dat mijn angsten volkomen ongegrond zijn.</p>
    </intervention>
    <intervention id="3-391" speaker_id="4308" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen plaats.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="3-392" speaker_id="1403" name="David Martin" is_mep="True" mode="written">
      <p sl="en">De opkomst van racisme en vreemdelingenhaat in de hele Europese Unie, zowel in nieuwe als gevestigde lidstaten, baart mij steeds meer zorgen. In een Europese Unie die vrij verkeer van personen als centrale pijler heeft, is dit ongetwijfeld een kwestie die communautaire actie vereist. Sterker nog, initiatieven als het Europees Jaar van gelijke kansen voor iedereen, dat we nu beleven, zijn van essentieel belang om beste werkwijzen te verspreiden voor het uitroeien van discriminatie. Het is van groot belang dat deze inspanningen worden verdubbeld teneinde de opkomst van islamofobie, antisemitisme en discriminatie van andere minderheden, vooral die uit nieuwe lidstaten, tegen te gaan. Wij als Parlement en alle instellingen van de Europese Unie moeten ons uiterste best doen om Europa te bevrijden van de gesel van racisme en vreemdelingenhaat, en duidelijk maken dat dit niet getolereerd wordt.</p>
    </intervention>
  </section>
  <section id="creitem30" title="19. Gemeenschappelijk Europees asielstelsel (debat)">
    <intervention id="3-394" speaker_id="4308" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0182/2007) van Hubert Pirker, namens de Commissie burgerlijke vrijheden, justitie en binnenlandse zaken, over asiel: praktische samenwerking, kwaliteit van de besluitvorming in het kader van het gemeenschappelijk Europees asielstelsel (2006/2184(INI)).</p>
    </intervention>
    <intervention id="3-395" speaker_id="2307" name="Hubert Pirker" is_mep="True" mode="spoken" role="rapporteur">
      <p sl="de">Mijnheer de Voorzitter, mijnheer de commissaris en vicevoorzitter van de Commissie, dankzij de voorstellen die we in dit verslag hebben uitgewerkt, zetten we een stap in de richting van een gemeenschappelijk Europees asielstelsel.</p>
      <p sl="de">Het verslag, dat – zo veronderstel ik – in het Parlement op brede steun zal kunnen rekenen, is een ondubbelzinnige uitspraak van het Europees Parlement voor een functionerend Europees asielstelsel met als doel om snelle, eerlijke en doeltreffende beslissingen in het belang van de betrokkenen te nemen. Het is gebaseerd op een nauwere samenwerking tussen de autoriteiten, bedoeld om het vertrouwen tussen de lidstaten op te bouwen en te doen toenemen, om sneller beslissingen te nemen, om diegenen, die werkelijk recht hebben op asiel, sneller dan tot nog toe te helpen en eveneens om asielmisbruik gepast te bestrijden.</p>
      <p sl="de">Ik heb de tien belangrijkste eisen naar voren gebracht. Ik bedank vooral de schaduwrapporteurs voor hun steun en de Commissie voor haar perfect uitgewerkte voorstel, dat de basis voor het debat vormde. De tien belangrijkste eisen zijn de volgende:</p>
      <p sl="de">Ten eerste: op een uniforme manier het verloop van procedures vastleggen opdat beslissingen snel en doeltreffend worden genomen.</p>
      <p sl="de">Een tweede eis is de invoering van een lijst van veilige derde landen waardoor voor individuele gevallen op heel duidelijke basis kan worden bepaald of een aanvraag al dan niet gerechtvaardigd is.</p>
      <p sl="de">Een derde belangrijk punt is het opstellen van een gemeenschappelijke databank over de situatie in de landen van herkomst, opdat alle bevoegde ambtenaren in de verschillende lidstaten over dezelfde informatie over de toestand beschikken. Zo kunnen ze efficiënte beslissingen nemen op basis van dezelfde informatiebron.</p>
      <p sl="de">Ten vierde: we hebben behoefte aan hoog opgeleide ambtenaren die de beslissingen nemen. Daaruit is het voorstel ontstaan om een Europees curriculum te ontwikkelen, zodat de kwalificatie in alle lidstaten volgens dezelfde normen wordt verworven.</p>
      <p sl="de">Een vijfde belangrijke eis is dat we lidstaten die blootgesteld worden aan een uitzonderlijke migratiedruk, een handje helpen door tijdelijk – zo lang als nodig – voor een snelle afhandeling van de asielprocedure deskundigenteams ter beschikking te stellen, bestaande uit deskundigen vanuit de verschillende lidstaten.</p>
      <p sl="de">Een zesde punt is dat we behoefte hebben aan betere maatregelen voor de repatriëring van personen, met name van personen die geen vluchtelingenstatus krijgen of van wie de vluchtelingenstatus werd afgewezen.</p>
      <p sl="de">Het zevende punt gaat over preventie en dat heb ik al herhaaldelijk aangehaald. We moeten starten met heel intensieve voorlichtingscampagnes om in de landen van herkomst en doorgang mogelijke migranten informatie te geven over de risico’s van illegale immigratie en over de gevolgen van een weigering van de vluchtelingenstatus. Daarnaast moeten we hun ook meedelen hoe ze legaal de Europese Unie kunnen betreden.</p>
      <p sl="de">Het achtste punt betreft het Europees Bureau voor ondersteuning. Onze commissie was het niet eens met het voorstel van de Commissie. Mij lijkt het beter om de Commissie meer personeel en geld ter beschikking te stellen en om niet weer een nieuw bureau in het leven te roepen. Volgens mij is dat efficiënter en goedkoper.</p>
      <p sl="de">Ten negende: we moeten van de lidstaten eisen dat richtlijnen of verordeningen die op Europees niveau worden vastgesteld ook werkelijk in nationaal recht worden omgezet. Het voorstel bestaat eruit een zogenaamde equivalentietabel voor te leggen waarin de lidstaten aangeven welke maatregelen volgens hen zijn genomen om Europese bepalingen uit te voeren.</p>
      <p sl="de">Tot slot het tiende punt, namelijk de verdeling van de lasten. Deels wordt daarvoor gezorgd door de steun van deskundigenteams, opdat in uitzonderlijke situaties de procedures sneller kunnen verlopen. Indirect verdelen we de lasten ook in zekere mate als we uniforme procedures hebben, omdat mensen dan niet eerder gaan naar landen waar de procedures onachtzaam of met verkeerde informatie worden afgehandeld. Dat zou niet mogen gebeuren.</p>
      <p sl="de">We hebben ons best gedaan om aan de hand van een lijst van punten concreet uit te werken hoe we in de toekomst mensen die echt op de vlucht zijn en de vluchtelingenstatus krijgen, snel willen helpen en hoe we tegelijkertijd anderen kunnen duidelijk maken dat ze deze status niet kunnen verkrijgen.</p>
      <p sl="de">Ik wil u graag bedanken voor de samenwerking en de steun.</p>
    </intervention>
    <intervention id="3-396" speaker_id="photo_generic" name="Franco Frattini" is_mep="True" mode="spoken">
      <p sl="en">vicevoorzitter van de Commissie . – Mijnheer de Voorzitter, ik wil de rapporteur, de heer Pirker, speciaal bedanken voor het verslag, dat een reeks zeer nuttige aanbevelingen bevat.</p>
      <p sl="en">Veel van deze aanbevelingen gaan over het ambitieniveau dat een werkelijk allesomvattend gemeenschappelijk asielstelsel moet hebben. Veel van de zorgen die het Europees Parlement kenbaar maakte in dit verslag worden behandeld in ons Groenboek over de toekomst van het asielbeleid, dat ik op 6 juni indiende en wat de Commissie heeft aangenomen, en waarover ik een brede Europese discussie op gang wil brengen.</p>
      <p sl="en">De ultieme doelstelling die wordt nagestreefd op Europees niveau is dus om gelijke spelregels in te stellen. Asielzoekers moeten in alle lidstaten toegang hebben tot bescherming onder gelijkwaardige omstandigheden: dat is een eerste vereiste. Het doel dat in de eerste fase werd nagestreefd, was om de juridische kaders van de lidstaten te harmoniseren op basis van gemeenschappelijke minimumnormen, maar het doel in de tweede fase moet zijn om te komen tot zowel een hogere kwaliteit en een grotere gelijkheid van beschermingsniveau in de hele Europese Unie, als tot grotere solidariteit tussen de lidstaten.</p>
      <p sl="en">Het zal noodzakelijk zijn bestaande hiaten en gebreken vast te stellen en verdere harmonisatie van de nationale wetgeving na te streven terwijl een hoge kwaliteit wordt gewaarborgd. Er moeten bijvoorbeeld modellen worden onderzocht voor de opzet van een uniforme procedure voor het beoordelen van aanvragen voor de vluchtelingenstatus en voor subsidiaire bescherming. Daarnaast is het noodzakelijk om na te denken over de noodzaak voor verdere harmonisatie en verduidelijking van de Europese regels met betrekking tot de voorwaarden voor opvang die asielzoekers worden verleend.</p>
      <p sl="en">Er moet ook worden nagedacht over de vraag of de criteria voor het toekennen van verantwoordelijkheid die momenteel onder het Dublin-systeem vallen, moeten worden aangevuld teneinde rekening te kunnen houden met andere factoren zoals een rechtvaardigere verdeling tussen de lidstaten op basis van hun vermogen om asielaanvragen te verwerken en erkende vluchtelingen langetermijnvooruitzichten te bieden. Dit is een zeer belangrijk punt dat naar voren is gebracht door een aantal lidstaten, met name door onze Maltese vrienden, die het belang benadrukten om de huidige verordening Dublin II te integreren. Ik bestudeer dit punt. In het voorjaar van 2008 zal ik een beleidsplan publiceren dat is gebaseerd op de resultaten van deze brede discussie en een openbare zitting die op 18 oktober zal worden gehouden met de volledige deelname van het Parlement. Het beleidsplan zal verdere maatregelen beschrijven om het allesomvattende asielstelsel te vormen, samen met een tijdsbestek voor goedkeuring. Ik ben ervan overtuigd dat we met het verwachte institutionele kader dat het Europees Parlement volledig bij het wetgevingsproces zal betrekken – ik refereer aan de medebeslissingsprocedure – in staat zullen zijn dit hoge ambitieniveau te behalen.</p>
      <p sl="en">Wat betreft de specifieke kwesties met betrekking tot concrete samenwerking die in het verslag van de heer Pirker werd behandeld, moet het naar elkaar toegroeien van de praktijken tussen de lidstaten worden versterkt. Opleiding is zeker een van de gebieden waarop concrete samenwerking plaatsvindt. Momenteel wordt een gemeenschappelijk leerplan ontwikkeld. We zullen eind dit jaar, over een paar maanden, een eerste proefportaal voor de uitwisseling van informatie over de landen van herkomst op Europees niveau oprichten. Voorlopig zal dit portaal slechts enkele van de bestaande databanken met elkaar verbinden en zal hij toegankelijk zijn voor geselecteerde nationale autoriteiten, maar mijn diensten zijn ook voornemens een haalbaarheidsonderzoek te verrichten naar de manier waarop er beter structurele steun kan worden verleend aan activiteiten rond concrete samenwerking; we willen een Europees bureau voor ondersteuning instellen.</p>
      <p sl="en">Bedenk dat het Europees Vluchtelingenfonds door gemeenschappelijke acties financiële steun kan bieden aan lidstaten om, in samenwerking met de Verenigde Naties, projecten ten uitvoer te leggen om de kwaliteit van hun asielstelsels te verbeteren. In het nieuwe Wereldprogramma voor 2007 wordt dit punt specifiek genoemd.</p>
      <p sl="en">Ook heeft de Commissie voorgesteld het Europees Vluchtelingenfonds te verbeteren, juist om snel financiële steun te kunnen bieden aan die lidstaten die in het bijzonder onder druk staan vanwege de plotselinge komst van migranten aan hun grenzen, van wie sommige internationale bescherming nodig hebben. Daarbij zal de nieuwe begrotingslijn ‘Voorbereidende actie: Migratiebeheer – actieve solidariteit’, zo heet het project, worden gebruikt om lidstaten bij te staan die met specifieke problemen te maken krijgen. We zullen het financieren met een aanvullend bedrag van circa zeven miljoen euro.</p>
      <p sl="en">Tot slot is, zoals de rapporteur zojuist zei, een van onze belangrijkste politieke doelstellingen uiteraard om een duidelijk onderscheid te maken tussen economische migranten aan de ene kant en echte vluchtelingen aan de andere kant. Zodoende zal er een geloofwaardig Europees beleid zijn voor de terugkeer van onderdanen van derde landen die illegaal verblijven, dat rekening houdt met hun mensenrechten en fundamentele vrijheden.</p>
    </intervention>
    <intervention id="3-397" speaker_id="28177" name="Bernadette Vergnaud" is_mep="True" mode="spoken">
      <p sl="fr">rapporteur voor advies van de Commissie rechten van de vrouw en gendergelijkheid. – Mijnheer de Voorzitter, commissaris, geachte collega’s, het Europees Parlement heeft altijd gestreefd naar de invoering van een gemeenschappelijk asielstelsel vóór 2010. Het verslag van de heer Pirker, die ik feliciteer met zijn uitstekende werk, wijst op de noodzaak om deze doelstelling te handhaven.</p>
      <p sl="fr">Het tot stand brengen van een gemeenschappelijk asielbeleid moet tot doel hebben het individu te beschermen en niet om asielaanvragen terug te dringen of af te wentelen. Het Europese asielbeleid moet gebaseerd zijn op de verplichting om asielzoekers toe te laten en op het principe van niet-uitzetting, overeenkomstig het Verdrag van Genève. Het uitwerken van een uniforme status, het verbeteren van de kwaliteit van de genomen besluiten, uniforme Europese procedures voor het samenstellen en bestuderen van dossiers, het gemeenschappelijke gebruik van informatie over landen van herkomst, betere samenwerking tussen de lidstaten, door dat alles zullen mensen die dringend bescherming nodig hebben in alle veiligheid het Europese grondgebied kunnen betreden en hun aanvraag naar behoren kunnen laten beoordelen.</p>
      <p sl="fr">De noodzaak om beter samen te werken als het gaat om informatie over de landen van herkomst beperkt zich echter niet tot het bijhouden van een algemene lijst van derde landen, daar de betrouwbaarheid van een dergelijke lijst twijfelachtig zou zijn. We moeten daarentegen elk geval afzonderlijk beoordelen, uitgaande van de rechten van het individu.</p>
      <p sl="fr">Europa moet daarnaast de lasten en verantwoordelijkheden van zijn asiel- en immigratiebeleid spreiden over de diverse lidstaten door landen als Malta te hulp te komen, die nieuwe immigratiestromen niet langer aankunnen.</p>
      <p sl="fr">Verder heb ik me als rapporteur voor advies van de Commissie rechten van de vrouw en gendergelijkheid bezorgd getoond over het feit dat de genderdimensie geheel ontbreekt in de mededeling van de Europese Commissie. Deze gaat totaal voorbij aan aspecten die verband houden met de rechten van de vrouw en de bescherming van minderjarigen. Hetzelfde geldt voor de rechten van homoseksuelen en transseksuelen. Tevens ben ik van mening dat genderbepaalde vervolging, te weten echtelijk geweld, huiselijk geweld, genitale verminking van vrouwen, seksueel misbruik, erewraak, verkrachtingen, gedwongen huwelijken en misdrijven die voortkomen uit de toepassing van de sharia, juridisch moeten worden beschouwd als voldoende reden om asiel te verlenen. De Commissie moet concrete criteria vaststellen voor het verlenen van asiel of het toekennen van een specifiek humanitair statuut voor vrouwen die te lijden hebben onder dit soort geweld.</p>
      <p sl="fr">Ik heb tevens gewezen op de noodzaak om speciale opleidingen te verzorgen voor mensen die belast zijn met de toelating van asielzoekers, met name vrouwen, kinderen en ouderen, en om opvangcentra te creëren die afgestemd zijn op deze personen. Ik ben blij dat de rapporteur hier rekening mee heeft gehouden, ook al betreur ik het dat in zijn verslag slechts één paragraaf gewijd is aan deze punten van zorg betreffende gender, die me nochtans cruciaal lijken, temeer daar we er niet meer omheen kunnen dat de meeste opvangcentra de fundamentele mensenrechten van het individu niet eerbiedigen. Ik realiseer me echter, na de commissaris beluisterd te hebben, dat dit onderwerp hem aan het hart gaat, en dat doet me deugd. Ik heb dan ook goede hoop.</p>
    </intervention>
    <intervention id="3-398" speaker_id="1892" name="Carlos Coelho" is_mep="True" mode="spoken">
      <p sl="pt">namens de PPE-DE-Fractie. – Mijnheer de Voorzitter, ik wil de heer Pirker graag gelukwensen en hem vertellen – met minder gezag, toegegeven, dan de heer Weber, die zo meteen aan het woord zal komen en hetzelfde zal zeggen – dat de Fractie van de Europese Volkspartij (Christen-democraten) en Europese Democraten dit verslag zeker zal steunen. Het zal bijdragen tot een betere samenwerking en een soepeler verlopend besluitvormingsproces op het gebied van asiel. Ik wil de heer Frattini graag complimenteren met zijn betoog en ik moet daaraan toevoegen dat dit een onderwerp is dat duidelijk maakt hoe moeilijk het is besluiten te nemen.</p>
      <p sl="pt">In een ruimte zonder grenzen met vrij verkeer is asiel wellicht het meest voor de hand liggende voorbeeld om duidelijk te maken dat de lidstaten hun wetgeving moeten harmoniseren en een gemeenschappelijk systeem dienen op te zetten. We willen proberen vóór 2010 iets gereed te hebben, en als alles volgens plan verloopt zouden we tegen die tijd over een gemeenschappelijk asielstelsel moeten beschikken. Ik weet dat dit een heel ingewikkeld en gevoelig onderwerp is, en dat we met betrekking tot dit onderwerp een strategie van de laagste gemene deler hebben aanvaard. Daarmee bedoel ik een strategie die alles naar beneden afrondt en de verschillen tussen de lidstaten behoudt, als gevolg waarvan "asylum shopping" tot de mogelijkheden blijft behoren.</p>
      <p sl="pt">Ik wil graag drie opmerkingen maken over zaken die me van fundamenteel belang toeschijnen. Om te beginnen geloof ik dat we één uniforme procedure voor heel Europa moeten ontwerpen om te verzekeren dat beslissingen snel en op degelijke en rechtvaardige gronden kunnen worden genomen. Verder is het zo dat de kwaliteit van de beslissingen afhankelijk is van de kwaliteit van de informatie. U heeft daar ook op gewezen, mijnheer de commissaris. Daarom is het van belang dat de best mogelijke procedures worden ontwikkeld, zowel voor het vergaren als voor het overdragen van informatie. Tot slot geloof ik dat we de samenwerking tussen de lidstaten moeten verbeteren. En dan hebben we het natuurlijk ook over solidariteit en de verdeling van de lasten.</p>
    </intervention>
    <intervention id="3-399" speaker_id="4519" name="Claude Moraes" is_mep="True" mode="spoken">
      <p sl="en">namens de PSE Fractie . – Mijnheer de Voorzitter, ik juich dit verslag toe omdat we in de afgelopen maanden een duidelijke daling hebben gezien in het totale aantal asielzoekers dat naar de Europese Unie kwam vanuit de landen die de meeste asielzoekers voortbrachten. Dat aantal neemt nu echter uiteraard toe, deels tengevolge van Irak, en het aantal mensen dat naar de Europese Unie komt vanwege extreme armoede – de mensen die we naar Malta, Lampedusa enzovoorts zien komen – is een zeer belangrijke kwestie voor dit Parlement en voor de Europese Unie.</p>
      <p sl="en">Daarom is elk verslag dat leidt tot een betere procedure en een beter gemeenschappelijk asielbeleid welkom. De compromissen in dit verslag zijn zeer welkom, evenals de medewerking van de rapporteur, de heer Pirker.</p>
      <p sl="en">Wat proberen we met dit verslag te bereiken? Direct verwijzend naar hetgeen de heer Pirker heeft gezegd en naar de toespraak van de heer Frattini, zijn wij van mening dat de uniforme procedure uiterst belangrijk is. Besluitvorming met een enkele operatie voor de toetsing van aanvragen voor het verlenen van de vluchtelingenstatus en het verlenen van toegang tot subsidiaire bescherming is uiterst belangrijk. Deze doelmatigheid is van essentieel belang bij besluitvorming met betrekking tot asielkwesties.</p>
      <p sl="en">Daarnaast zijn wij van mening dat de kwaliteit van de besluitvorming met betrekking tot asielaanvragen in de gehele Europese Unie zeer laag is. Het is van essentieel belang om de kwaliteit van besluiten over asielaanvragen te verhogen – en als advocaat die asielaanvragen heeft behandeld, spreek ik uit ervaring. We weten dat we, door het creëren van deze kwalitatief hoogwaardige besluitvorming met betrekking tot asielaanvragen, open systemen nodig hebben met informatie die echt kan worden onderzocht: geperfectioneerde informatie, informatie waar kruisverwijzingen aan kunnen worden toegevoegd. In plaats van databanken die wellicht alleen voor ambtenaren zijn, willen we databanken zien die door externe deskundigen kunnen worden doorgenomen. Veel lidstaten zitten momenteel op dit kwaliteitsniveau van besluitvorming, en dat is van groot belang.</p>
      <p sl="en">Met betrekking tot de rol van de Commissie willen we tevens zien dat de deur naar een Europees bureau op een kier blijft staan, omdat we willen dat de Commissie een volledige rol krijgt waarin zij van voldoende middelen is voorzien. Het kan immers niet zo zijn dat wij enerzijds de Commissie een rol toekennen inzake asiel voor de Europese Unie maar anderzijds weigeren te voorzien in de hiervoor vereiste financiering en middelen.</p>
      <p sl="en">Tot slot zullen er inzake de gemeenschappelijke lijst van veilige landen van herkomst verschillen zijn tussen onze fracties, maar de compromissen die we wilden bereiken zijn naar mijn mening de steun van dit Parlement waardig. Met betrekking tot Dublin II weten we wat de onvolkomenheden zijn wat betreft lastenverdeling, een van de meest essentiële kwesties in dit verslag, en wat betreft de asielkwestie in de Europese Unie. We moeten Dublin II en de verdeling van de lasten trachten waar te maken. Als dit verslag ons op de koers naar een beter gemeenschappelijk asielbeleid kan zetten, is het de steun van dit Parlement waardig, en zullen wij in de Sociaal-democratische Fractie onze volledige steun verlenen aan dit verslag.</p>
    </intervention>
    <intervention id="3-400" speaker_id="21817" name="Mario Borghezio" is_mep="True" mode="spoken">
      <p sl="it">namens de UEN-Fractie. – Mijnheer de Voorzitter, dames en heren, ik vind de intentie van de rapporteur lovenswaardig; hij heeft een uitstekend verslag opgesteld bedoeld om de werkwijzen omtrent asiel te rationaliseren en doeltreffender te maken.</p>
      <p sl="it">Niettemin moeten we het werk volgens deze lijnen voortzetten, niet in de laatste plaats om de juridische en praktische interpretatie ten aanzien van asiel als instituut bij te sturen, dat, juist omdat het vanuit humanitair oogpunt zo belangrijk is, niet aan misbruik onderworpen mag zijn of verward mag worden met andere gebieden en aandachtspunten, zoals economische migratie, die niets te maken hebben met het onvervreemdbare beginsel van asielrecht.</p>
      <p sl="it">Daarnaast kunnen we, uit fatsoensoverwegingen, niet toestaan dat een dergelijk belangrijk instituut misbruikt wordt door criminele organisaties, zoals onlangs is bleken uit de zeer belangrijke uitkomst van een onderzoek dat door onze politieagenten in Italië is uitgevoerd, en waarbij een extreem gevaarlijke groepering werd gevolgd die actief was in verschillende criminele sectoren en het asielstelsel gebruikte om mensen te werven om criminele daden te verrichten. Ik ben ervan overtuigd dat de Commissie zich ernstige zorgen maakt over deze problemen, en we moeten dit blijven benadrukken, om dit zo belangrijke instituut te beschermen.</p>
      <p sl="it">Ook wil ik graag opmerken dat het noodzakelijk is om opvanggebieden voor asielzoekers in veilige derdewereldlanden buiten de Europese Unie in te stellen, want Dum Bruxelles o Strasburgo consulitur, Saguntum expugnatur (terwijl Brussel of Straatsburg praat, valt Saguntum), in de zin dat de toestroom van asielzoekers gewoon doorgaat, de dreiging van criminele organisaties gewoon doorgaat en bovenal de handel in mensen gewoon doorgaat, waarvan we allemaal de consequenties kennen.</p>
      <p sl="it">We moeten er ook streng op toezien dat er geen asiel wordt verleend aan leden van fundamentalistische moslimorganisaties. Dit komt regelmatig voor en vaak neemt hiermee de dreiging van Al Qaida en de aanwezigheid ervan in Europa toe.</p>
      <p sl="it">Ik ben het er echter niet mee eens dat het Europees Hof van Justitie meer bevoegdheden aangaande asiel toegewezen zou moeten krijgen, wat ten koste zou gaan van de jurisdictie van de lidstaten. Ik wil de Raad oproepen het Hof weer zijn volledige bevoegdheden inzake de prejudiciële beslissing toe te kennen.</p>
    </intervention>
    <intervention id="3-401" speaker_id="4531" name="Jean Lambert" is_mep="True" mode="spoken">
      <p sl="en">namens de Verts/ALE Fractie . – Mijnheer de Voorzitter, ik weet niet precies hoe we van het onderwerp noodzaak voor kwalitatief hoogwaardige bescherming op Al Qaida kwamen; ik zal proberen me op het verslag te concentreren in plaats van op zaken die er niet in staan.</p>
      <p sl="en">Ook mijn fractie wil de rapporteur bedanken voor zijn werk aan dit verslag, zelfs al ben ik van mening dat we met betrekking tot sommige compromissen allemaal de eierschalen konden voelen barsten op weg naar een akkoord.</p>
      <p sl="en">Zoals al is gezegd, behandelt het verslag een aantal belangrijke punten: de hoge kwaliteit die we verwachten, het hoge belang van bescherming, de kwestie van het verhogen van de kwaliteit in besluitvorming, de beschikbaarheid van deugdelijke landeninformatie voor iedereen die bij het proces betrokken is, doelmatige opleiding van personeel, het gebruik van het kwaliteitsinitiatief (zoals onlangs in Groot-Brittannië, dat zeker wat hulp nodig had) en de deelname van het Hoge Commissariaat voor Vluchtelingen van de Verenigde Naties. Al deze punten zijn noodzakelijk omdat de personen die de beslissingen nemen, beslissen over wat voor de meeste mensen die zij te zien krijgen een kwestie van leven of dood is.</p>
      <p sl="en">Wij nemen er met voldoening kennis van dat de noodzaak van een uniforme procedure in alle lidstaten wordt erkend en vinden het zeer interessant dat we deze week praten over een herziening van de rol van het Hof van Justitie. Dit is wellicht een goed moment om dat punt door te geven aan de Raad.</p>
      <p sl="en">Ook kijken we uit naar het debat over Dublin II, hoewel onze fractie wat dat betreft amendement 17 zal steunen. We zijn het ermee eens dat het de Commissie aan voldoende middelen ontbreekt om de tenuitvoerlegging en de kwaliteit van het gemeenschappelijk asielbeleid effectief te controleren. We hopen dat onze fracties die boodschap zullen meenemen wanneer zij naar het budget en de beslissingen op dat gebied kijken.</p>
      <p sl="en">We weten dat er onenigheid bestaat over het Bureau voor ondersteuning, maar net als de sociaaldemocraten zouden wij graag van de Commissie horen wat haar bedoelingen op dat punt zijn om te kijken of we willen doorgaan met dat voorstel.</p>
      <p sl="en">We hebben geen amendementen ingediend op dit verslag, maar we zullen de constructieve amendementen met betrekking tot de kwestie rond veilige derde landen steunen. Er is echter geen sprake van dat we bepaalde andere amendementen kunnen steunen.</p>
    </intervention>
    <intervention id="3-402" speaker_id="28979" name="Giusto Catania" is_mep="True" mode="spoken">
      <p sl="it">namens de GUE/NGL-Fractie. – Mijnheer de Voorzitter, dames en heren, vandaag, 20 juni, is het Wereldvluchtelingendag en dit debat is daarom zeer gepast.</p>
      <p sl="it">Ons debat is echter zwaar getekend door hypocrisie, aangezien dit Parlement slechts twee dagen geleden heeft besloten om het vraagstuk over Iraakse vluchtelingen van de lijst met dringende aangelegenheden te schrappen. Dit vraagstuk is uiterst belangrijk, aangezien we het hier over meer dan vier miljoen mensen hebben die wegvluchten vanwege een schandelijke en illegale oorlog. We zouden deze kwestie en de moeilijkheden die de Europese Unie ondervindt bij de opvang van vluchtelingen, waarvan de meerderheid buiten de Europese Unie wordt opgevangen, daarentegen moeten bespreken en na moeten denken over de manier waarop deze vluchtelingen dikwijls op ons grondgebied worden opgevangen. Een afvaardiging van het Europees Parlement is onlangs in Samo geweest en constateerde dat er in de jeugdgevangenis op dat eiland – een afschuwelijke plek – Irakese, Palestijnse, Libanese en Afghaanse asielzoekers zaten, allen afkomstig uit oorlogsgebieden.</p>
      <p sl="it">Daarom vind ik dat we goed en lang moeten nadenken over het belang om respect voor het asielrecht te waarborgen, om te voorkomen dat er hetzelfde gebeurt als helaas de afgelopen jaren vaak in Europa is gebeurd, namelijk massale uitwijzingen en het falen om het beginsel van niet-uitzetting naar eer en geweten na te komen. We zijn getuige geweest van te veel symbolische voorvallen: het feit is dat de migratiedruk gedurende de afgelopen jaren is toegenomen en succesvolle asielaanvragen in Europa zijn teruggelopen. Ik denk dat dit kenmerkend is voor het probleem waar we binnen de Europese Unie mee kampen.</p>
    </intervention>
    <intervention id="3-403" speaker_id="1969" name="Johannes Blokland" is_mep="True" mode="spoken">
      <p sl="nl">namens de IND/DEM-Fractie . – Voorzitter, ik ben het van harte eens met het 10-punten-urgentieplan van collega Pirker, die ik daarmee van harte complimenteer. De afgelopen week werden we opnieuw opgeschrikt door het feit dat mensen onderweg naar Europa verdrinken. 11 Mensen verdronken in de buurt van Lampedusa. In de Nederlandse krant Trouw van vandaag staat het aangrijpende verhaal van Somalische vluchtelingen die onder barre omstandigheden Jemen proberen te bereiken.</p>
      <p sl="nl">Het is dus urgent en hoogst actueel dat we proberen om een betere procedure op te zetten voor asiel en tegelijk maatregelen nemen om asielzoekers van illegale immigranten te onderscheiden.</p>
      <p sl="nl">Het klinkt sympathiek om door praktische samenwerking te komen tot een beter asielbeleid, maar dat is een utopie. Praktische samenwerking is onvoldoende. Er moet juist ook de politieke wil zijn om de nodige stappen te zetten. Als ik de Nederlandse kranten lees over de ontmoeting van de ministers van Justitie vorige week dinsdag in Luxemburg, dan krijg ik de indruk dat die politieke wil er níet is, want over de echte inzet van mensen en materiaal blijft de discussie voortduren.</p>
      <p sl="nl">Als we het niet eens kunnen worden over de gezamenlijke inzet voor Frontex, ligt een gemeenschappelijk toelatingsbeleid voor vluchtelingen uit bijvoorbeeld Irak ver weg. Zonder gemeenschappelijk standpunt over de veiligheid van derde landen kunnen geen Europese ambtsberichten worden opgesteld en dat is wel een voorwaarde om verder te komen met een geharmoniseerd asielbeleid.</p>
      <p sl="nl">Ik voorzie grote problemen bij het uitvoeren van het voornemen te komen tot een lijst van veilige landen van herkomst. Welke bronnen zijn betrouwbaar? Kunnen de bronnen van informatie uit landen die niet veilig zijn, wel bekendgemaakt worden? In een dictatuur is het immers levensgevaarlijk om bewijsmateriaal tegen het regime te verzamelen.</p>
      <p sl="nl">Het mes snijdt aan twee kanten: een lijst veilige landen bevat landen waar we handelsbetrekkingen mee kunnen onderhouden, maar als een land niet op die lijst van veilige landen staat, moeten vluchtelingen welkom zijn. Het opschorten van handelsbetrekkingen met onveilige landen is dan nodig om mensenrechten te bevorderen. Juist hier zullen grote problemen ontstaan. Het is niet waarschijnlijk dat vroegere koloniën van bijvoorbeeld Frankrijk en Engeland uitgesloten worden van betrekkingen met de Europese Unie, wanneer daar nu een wreed regime heerst. Ik hoor graag van commissaris Frattini hoe hij dit probleem voorkomt.</p>
      <p sl="nl">Daarnaast is een geharmoniseerd asielbeleid gebaat bij helderheid. Collega Catania heeft een amendement ingediend waarin hij pleit voor open opvangcentra voor asielzoekers en andere immigranten. In mijn land verblijven asielzoekers in open asielzoekerscentra. Mensen die illegaal verblijven, worden terecht in een gesloten centrum ondergebracht. Het inrichten van open opvangkampen aan de buitengrenzen van de Unie lijkt mij niet verstandig. Het draagvlak voor een asielbeleid wordt ondermijnd als mensen zonder geldige papieren zich vrij kunnen verplaatsen. Als de Europese Unie een barmhartig en rechtvaardig asielbeleid wil formuleren, moet er wel politieke wil zijn. Ik roep de Raad en de Commissie op om die wil te tonen om zo nieuwe slachtoffers te voorkomen.</p>
    </intervention>
    <intervention id="3-404" speaker_id="28196" name="Irena Belohorská" is_mep="True" mode="spoken">
      <p sl="sk">Allereerst wil ook ik de rapporteur bedanken voor het opstellen van het verslag over dit zwaarwegende onderwerp. Ik ben blij met de intensivering van praktische samenwerking tussen lidstaten met het oog op de noodzaak van solidariteit bij het behandelen van problemen die lidstaten zonder interne grenzen niet effectief kunnen aanpakken.</p>
      <p sl="sk">Ik ben het met hem eens dat besluiten over het verlenen van een vluchtelingenstatus sneller, eerlijker en consequenter moeten worden genomen, wat op zich het ultieme doel is bij invoering van een gemeenschappelijk Europees asielstelsel. Als rapporteur voor advies inzake een communautaire strategie op het gebied van de rechten van kinderen en specifiek de situatie van kinderen in ontwikkelingslanden, heb ik te maken met kinderen van vluchtelingen, kinderen van immigranten zonder nationaliteit en intern ontheemde kinderen.</p>
      <p sl="sk">Veel kinderen van vluchtelingen en kinderen die asiel zoeken worden als volwassenen behandeld, wat een blijvend trauma achterlaat. Kinderen lijden in vluchtelingenkampen, waar zij heel vaak het slachtoffer worden van verwaarlozing, geweld, misbruik, intolerantie en ontoereikende juridische bescherming. 5 procent van alle asielzoekers zijn kinderen van immigranten, kinderen van vluchtelingen en ontheemde kinderen. Het is belangrijk dat deze kinderen bij hun aankomst in het land goed getrainde juridische vertegenwoordigers toegewezen krijgen die hun belangen het beste kunnen vertegenwoordigen.</p>
    </intervention>
    <intervention id="3-405" speaker_id="28120" name="Simon Busuttil" is_mep="True" mode="spoken">
      <p sl="en">Mijnheer de Voorzitter, ik wil de heer Pirker feliciteren met zijn uitstekende verslag en ben ook verheugd te horen dat de Commissie het verzoek van mijn land Malta steunt voor een eerlijker verdeling van de verantwoordelijkheid, zelfs met betrekking tot de verordening Dublin II. In feite moet toch bij elke herziening van de verordening Dublin II rekening gehouden worden met de onbedoelde effecten van de huidige regels, waardoor landen als het mijne verplicht zijn een onevenredige verantwoordelijkheid te dragen vanwege het simpele feit dat ze grenslidstaten zijn.</p>
      <p sl="en">Om een eerlijker verdeling van de verantwoordelijkheid te bereiken, moeten we ervoor zorgen dat solidariteit werkelijk zinvol wordt. Tot nu toe moet gezegd worden dat ‘solidariteit’ in de Europese beleidsvorming altijd de betekenis had van het bieden van financiële hulp. Nu is dat niet langer toereikend. We moeten verder gaan. Een werkelijke betekenis van solidariteit moet ook verder gaan dan geld in het probleem pompen; verder dan slechts een cheque schrijven. Het moet ook betekenen dat de last wordt gedeeld, dat de verantwoordelijkheid wordt gedeeld. Het moet ook betekenen dat we onze grenzen openstellen om de verantwoordelijkheid om met asielzoekers en andere personen om te gaan die vaak met gevaar voor eigen leven, maar helaas ook illegaal Europees grondgebied bereiken, te delen met grenslidstaten. Dus inzake de herziening van Dublin II ben ik het eens met de stelling in het verslag dat we een eerlijker verdeling van de lasten moeten bewerkstelligen.</p>
      <p sl="en">Tot slot nog een kwestie met betrekking tot het tijdspad. We bespreken de instelling van een gemeenschappelijk asielbeleid in 2010. We weten echter allemaal dat we een gemeenschappelijk asielbeleid niet pas nodig hebben in 2010, maar nu. We moeten ons dus afvragen hoeveel levens er verloren gaan vóór 2010. Wat moet er allemaal verkeerd gaan voordat de lidstaten boven hun nationale egoïsme uitstijgen en dit doel bereiken?</p>
    </intervention>
    <intervention id="3-406" speaker_id="28129" name="Inger Segelström" is_mep="True" mode="spoken">
      <p sl="sv">Mijnheer de Voorzitter, commissaris Frattini. Om te beginnen bedank ik Hubert Pirker voor zijn constructieve verslag. Na de discussies in de commissie hebben we het gevoel dat we ons erachter kunnen scharen.</p>
      <p sl="sv">De burgers verwachten van ons dat wij het asielbeleid gezamenlijk aanpakken, omdat het gaat over een grensoverschrijdend probleem. Hier in de plenaire vergadering en in de commissie hebben we vaak gediscussieerd over de huidige situatie aan de Middellandse Zee die wij als leden van het Parlement nog niet hebben kunnen oplossen. Het is schandalig dat er nog steeds elke dag doden vallen. In de fractie die ik vertegenwoordig zitten zowel immigranten als asielzoekers.</p>
      <p sl="sv">In mijn eigen land Zweden hebben wij sinds het begin van de oorlog in Irak de meeste vluchtelingen opgenomen van de EU, circa 10 000, en we zijn niet eens een van de grotere landen in de EU. We moeten, zoals de heer Pirker zegt, de lasten verdelen. Daarom vind ik dat we geen uitspraken en toezeggingen mogen doen waar we ons toch niet aan houden. Neen, we moeten, zoals voorgesteld in het verslag, krachtig investeren in het uitwisselen en vergaren van informatie en de procedures voor de behandeling versnellen. Ook moeten we durven zeggen dat we geloven in een open Europa in de toekomst. Aan mensenhandel moet een einde worden gemaakt en er moet een einde komen aan de handel in vrouwen en kinderen voor de prostitutie en de seksindustrie. Het moet niet langer mogelijk zijn goedkope arbeidskrachten naar de EU te halen als werkgevers die nodig hebben om ze vervolgens terug te sturen als de werkzaamheden voltooid zijn. Het zijn moeilijke kwesties maar het is onze plicht de problemen op te lossen om te laten zien dat het ons serieus is met de invoering van een gemeenschappelijk asielbeleid in 2010.</p>
      <p sl="sv">Ik, als onderdaan van Zweden, dat altijd een genereus opnamebeleid voor vluchtelingen heeft gevoerd, acht het nog steeds van cruciaal belang dat we praten over het inventariseren van derde landen, maar dat neemt niet weg dat elke vluchteling nog steeds individueel moet worden beoordeeld. Anders zullen velen in de toekomst nog steeds gediscrimineerd worden omdat ze tot een minderheid behoren of op grond van geslacht, afstamming, seksuele geaardheid of omdat ze vluchten voor een oorlog waarin ze misschien bij een groep hoorden die niet zal winnen.</p>
      <p sl="sv">Ik hoop dat dit verslag inhoudt dat we nu de volgende stap nemen en dat alle EU-landen en wij, leden van het Parlement, samen de verantwoordelijkheid nemen om zowel de acute problemen op te lossen als naar oplossingen te zoeken voor op de lange termijn.</p>
    </intervention>
    <intervention id="3-407" speaker_id="28229" name="Manfred Weber" is_mep="True" mode="spoken">
      <p sl="de">Mijnheer de Voorzitter, mijnheer de commissaris, dames en heren, asiel is een universeel recht. Daarom hebben we behoefte aan een Europees antwoord dat we gedeeltelijk al hebben gegeven. De voorstellen van de Commissie zijn heel goed en ik wil officieel in de notulen laten opnemen dat we heel trots mogen zijn op onze commissaris voor justitie en binnenlandse zaken. Hij levert uitstekend werk. Onze rapporteur, de heer Pirker, heeft voortreffelijke voorstellen op tafel gelegd. Wanneer iemand erin slaagt om over de fractiegrenzen heen steun te krijgen voor zo een moeilijk thema, is dat het bewijs dat er uitmuntend werk werd geleverd. Hartelijke dank daarvoor.</p>
      <p sl="de">Hoewel er geen vertegenwoordiger van de Raad aanwezig is, zou ik graag de Raad bedanken. Zonder de actieve houding van het Duitse voorzitterschap in de voorbije maanden had deze avond niet kunnen plaatsvinden en hadden we een heleboel besluiten niet kunnen aannemen.</p>
      <p sl="de">Ik zou dan ook alleen maar willen zeggen, dank u wel. Gezien het late tijdstip kunnen we concluderen dat de politici die werken aan binnenlandse zaken ijverige mensen zijn. We zijn nog altijd aan het werk. Daarom wil ik alle betrokkenen bedanken en mijn spreektijd niet volledig benutten, zodat we vroeger naar huis kunnen.</p>
    </intervention>
    <intervention id="3-408" speaker_id="28284" name="Barbara Kudrycka" is_mep="True" mode="spoken">
      <p sl="pl">Mijnheer de Voorzitter, een flexibeler gebruik van het Europese Vluchtelingenfonds is van groot belang voor het realiseren van samenwerking en het verbeteren van de besluitvorming in het gemeenschappelijke asielstelsel. De rapporteur, die ik graag wil feliciteren met het zeer goede verslag, neemt op een paar punten stelling inzake deze problematiek.</p>
      <p sl="pl">Vorig jaar hebben we de laatste hand gelegd aan de juridische grondslagen van de volgende versie van het Vluchtelingenfonds voor de jaren 2008-2013. Destijds steunden we al het aanvullende voorstel van de Commissie, dat werd ingediend tijdens de werkzaamheden. De Commissie suggereerde om de principes van het Fonds die tot dan toe golden, te herzien en het Fonds meer toe te spitsen op het harmoniseren van de praktische samenwerking tussen lidstaten, hulp bij een bijzonder massale toestroom van vluchtelingen, alsmede een systeem voor intracommunautaire migratie en een programma voor regionale bescherming in derde landen.</p>
      <p sl="pl">Dit impliceerde dat de uitgaven met 7 tot 10 procent verhoogd moesten worden. Er moest meer geld worden uitgetrokken voor communautaire acties, het flexibiliseren van de financiële hulp voor landen die te maken krijgen met een plotselinge, massale toename van asielaanvragen en het toekennen van concrete bedragen binnen een verdeelsleutel. Dit komt in verschillende samenstellingen neer op bedragen van drie- tot vijfduizend euro voor elke persoon die in het kader van intracommunautaire overdrachten en regionale beschermingsprogramma’s wordt toegelaten. Er is voorzien in bijzondere financieringsbedragen voor hulp aan de zwaarst getroffenen, te weten kinderen, zieken en vrouwen.</p>
      <p sl="pl">Het is daarom een vereiste dat het Fonds effectief wordt benut door de Commissie en de lidstaten. We zullen wachten op richtlijnen, actieplannen en de concrete resultaten van dit effectieve gebruik. Dit zal een duidelijke verbetering brengen in de situatie waarin vluchtelingen in Europa zich bevinden. Nogmaals mijn hartelijke felicitaties aan de rapporteur voor het uitstekende verslag.</p>
    </intervention>
    <intervention id="3-409" speaker_id="4308" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen plaats.</p>
    </intervention>
  </section>
  <section id="creitem31" title="20. Agenda van de volgende vergadering: zie notulen"/>
  <section id="creitem32" title="21. Sluiting van de vergadering"/>
</text>
