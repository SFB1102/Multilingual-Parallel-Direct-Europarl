<?xml version='1.0' encoding='utf-8'?>
<text id="20070312.NL" lang="nl" date="2007-03-12" place="Straatsburg" edition="Uitgave PB">
  <section id="creitem1" title="1. Hervatting van de zitting">
    <intervention id="1-250" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Ik verklaar de op donderdag 15 februari 2007 onderbroken zitting te zijn hervat.</p>
    </intervention>
  </section>
  <section id="creitem2" title="2. Goedkeuring van de notulen van de vorige vergadering: zie notulen">
    <intervention id="1-006" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, ik zou u en de secretaris-generaal van het Parlement een vraag willen stellen. Ik heb vorige week donderdag al gehoord dat vanmiddag voor het begin van de plenaire vergadering in deze zaal een plechtige ceremonie plaats zou vinden, om de slachtoffers van het terrorisme te herdenken. Ik ga ervan uit dat dit op een gepaste en waardige manier is gebeurd. Ik twijfel daar helemaal niet aan, deze kwestie en deze ceremonie zijn belangrijk.</p>
      <p sl="de">De manier waarop dit is voorbereid en uitgevoerd vind ik echter onaanvaardbaar. Mijnheer de secretaris-generaal, ik kan u wel vertellen dat ik heel zorgvuldig zal onderzoeken wat de basis was van uw betoog tijdens de vergadering van de Conferentie van voorzitters vorige week donderdag. Daarom zou ik het Parlement het volgende willen meedelen: als voorzitter van mijn fractie heb ik van tevoren helemaal geen informatie over dit evenement gekregen. Ik weet niet of de voorzitters van andere fracties op de hoogte waren gebracht, maar ik in ieder geval niet. Vorige week donderdag heb ik u, mijnheer de Voorzitter, hiernaar gevraagd, en u heeft het antwoord overgelaten aan de secretaris-generaal. Ik heb gevraagd hoe dit voorbereid was, en men vertelde mij dat dit in nauwe samenwerking met de Commissie burgerlijke vrijheden, justitie en binnenlandse zaken was gebeurd. Met dat antwoord heb ik toen genoegen genomen, omdat ik het een aanvaardbare verklaring vond.</p>
      <p sl="de">Daarna heb ik gehoord dat noch de ondervoorzitter van die commissie, de heer Lambrinidis, die lid van mijn fractie is, noch de coördinatrice van mijn fractie, mevrouw Roure, ook maar één woord te horen hebben gekregen over dit evenement.</p>
      <p sl="de">Ik vind dat het Parlement het verdient om aan een dergelijk evenement deel te kunnen nemen. Ik als fractievoorzitter was er graag bij geweest. Ik vind het niet zinvol dat dergelijke parlementaire initiatieven in het Parlement plaatsvinden zonder dat het Parlement erbij betrokken wordt. Daarom verzoek ik u om dergelijke evenementen, die zoals u zegt zinvol zijn, de volgende keer beter voor te bereiden en uit te voeren.</p>
    </intervention>
    <intervention id="1-007" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Als Voorzitter van het Europees Parlement ben ik er persoonlijk van uit gegaan dat we dezelfde procedure volgen als vorig jaar. We zullen kijken of we toen anders te werk zijn gegaan. Ik heb de vergadering zelf vanaf 15.00 uur voorgezeten, en wilde tot 15.30 uur blijven. Toen duurde de vergadering echter langer, omdat de jongeren – en dat vond ik heel sympathiek – zich net als de fractievoorzitters niet precies aan uw spreektijd hielden. De Voorzitter kon deze jonge mensen toch niet vragen om hun bijdrage na vier minuten al af te sluiten? Daardoor kon ik helaas niet zelf naar een buitengewoon belangrijke afspraak om 15.30 uur gaan.</p>
      <p sl="nl">Het evenement heeft dan tot even na 16.00 uur geduurd. Het Parlement was vertegenwoordigd door de heer Cavada, de voorzitter van de Commissie binnenlandse zaken, hij heeft de vergadering tot 15.00 uur voorgezeten. De rapporteur, de heer Sifunakis, die lid is van uw fractie, was ook gekomen, evenals commissaris Špidla. Ik stel voor dat we vaststellen welke procedure we de vorige keer hebben gevolgd, en welke dit jaar, en dat we volgend jaar sterker de nadruk leggen op de transparantie. Ik ben blij dat ook u daar bijzonder veel waarde aan hecht. Een ding kunnen we echter niet doen: wanneer er 580 jongeren in de plenaire zaal zitten, kunnen we niet ook nog alle collega’s uitnodigen, daarvoor hebben we geen plaats. We moeten wel overwegen hoe vertegenwoordigers van de fracties op gepaste wijze een bijdrage van het Parlement kunnen leveren. Kunnen we dat zo afspreken?</p>
    </intervention>
  </section>
  <section id="creitem3" title="3. Verklaring van het voorzitterschap">
    <intervention id="1-009" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Beste collega’s, ik zou graag nog iets willen zeggen over de zaak die we net behandeld hebben. Gisteren, op zondag 11 maart, was het drie jaar geleden dat op 11 maart 2004 een terroristische aanslag in Madrid plaatsvond, waarbij 192 personen om het leven zijn gekomen. De datum van die vreselijke gebeurtenis is de Europese dag voor de herdenking van de slachtoffers van het terrorisme geworden. Het is een dag om de herinnering wakker te houden: de herinnering en de solidariteit met de slachtoffers van het terrorisme en hun familieleden, met degenen die om het leven zijn gekomen, maar ook met degenen die nog steeds lijden onder de geestelijke en lichamelijke gevolgen van dit geweld.</p>
      <p sl="nl">Het is een dag van de bewustwording, want na de aanslag in Madrid hebben er op 7 juli 2005 ook in Londen bomaanslagen plaatsgevonden, en weer heeft dit midden in de Europese Unie slachtoffers geëist. Overal ter wereld gebeurt het maar al te vaak dat geweld dat voortvloeit uit fanatisme slachtoffers maakt. Terrorisme is een aanval op de vrijheid en de democratie. Terrorisme is een poging om door blind geweld voldongen feiten te creëren, en op die manier waarden te vernietigen die aan de Europese Unie en aan haar lidstaten ten grondslag liggen. Terrorisme is een misdaad, die we nooit mogen dulden. Het is een van de grootste gevaren voor de veiligheid, de stabiliteit en de democratische waarden van de internationale gemeenschap, en ook een directe aanval op onze burgers.</p>
      <p sl="nl">De Europese Unie en de internationale gemeenschap moeten iedere vorm van terrorisme vastberaden bestrijden. Er kan geen enkele rechtvaardiging voor terreur bestaan. Bij de strijd tegen het terrorisme kunnen we ons geen fouten permitteren, en daarvoor hebben we een sterk en verenigd Europa nodig. Om het terrorisme doelmatig te kunnen bestrijden moeten we verder gaan dan alleen maar een nauwe samenwerking, we moeten een coherent gezamenlijk beleid ontwikkelen. Daarbij moeten we rekening houden met de behoeftes van de burgers, maar ook met onze visie op de mensenrechten en de menselijke waardigheid.</p>
      <p sl="nl">Daarom wil ik herhalen dat Guantánamo voor het Europees Parlement onverenigbaar is met onze Europese rechtsorde. We moeten ervoor zorgen dat we het terrorisme samen bestrijden, maar wel in overeenstemming met de waarden die we verdedigen.</p>
      <p sl="nl">Tijdens deze herdenking van de slachtoffers van het terrorisme moeten we nogmaals duidelijk laten horen dat we iedere vorm van terrorisme willen bestrijden, en dat we ook bereid zijn om daarvoor de nodige maatregelen te nemen. We mogen de slachtoffers van het terrorisme niet vergeten. We zijn het hen schuldig dat hun moordenaars worden bestraft. We moeten er echter ook vastberaden voor zorgen dat we het terrorisme en terroristische aanslagen op het grondgebied van de Europese Unie en elders in de mate van het mogelijke verhinderen. Dat vloeit ook voort uit de principes van het internationale recht en uit onze rechtsorde.</p>
      <p sl="nl">Op 5 maart 2007 is Daniele Mastrogiacomo, een Italiaanse journalist en correspondent van "La Repubblica", in Afghanistan door de Taliban ontvoerd. Hij heeft alleen maar zijn werk gedaan, hij heeft geschreven over de situatie in het land. Ik zou de familie van Daniele Mastrogiacomo en de redactie van "La Repubblica" willen verzekeren dat ze kunnen rekenen op de solidariteit van het Europees Parlement en van mij persoonlijk.</p>
      <p sl="nl">Diezelfde solidariteit zou ik namens het Europees Parlement willen betuigen tegenover een vrouw die de Duitse nationaliteit heeft, en die in februari samen met haar zoon in Irak is ontvoerd. We doen een beroep op degenen die Daniele Mastrogiacomo in hun macht hebben, en op de organisatie Kataib Siham al-Haq , die de twee Duitse burgers vasthouden die al lang in Irak wonen, om hun gijzelaars meteen en ongedeerd vrij te laten. We mogen niet zwichten voor geweld.</p>
      <p sl="nl">Ik zou u willen verzoeken om nu de slachtoffers van het terrorisme te herdenken.</p>
      <a text="(Het Parlement neemt een minuut stilte in acht)"/>
    </intervention>
  </section>
  <section id="creitem4" title="4. Ingekomen stukken: zie notulen"/>
  <section id="creitem5" title="5. Schriftelijke verklaringen (artikel 116): zie notulen"/>
  <section id="creitem6" title="6. Mondelinge vragen en schriftelijke verklaringen (indiening): zie notulen"/>
  <section id="creitem7" title="7. Van de Raad ontvangen verdragsteksten: zie notulen"/>
  <section id="creitem8" title="8. Verzoekschriften: zie notulen"/>
  <section id="creitem9" title="9. Kredietoverschrijvingen: zie notulen"/>
  <section id="creitem10" title="10. Aan de standpunten en resoluties van het Parlement gegeven gevolg: zie notulen"/>
  <section id="creitem11" title="11. Samenstelling Parlement: zie notulen"/>
  <section id="creitem12" title="12. Samenstelling commissies en delegaties: zie notulen"/>
  <section id="creitem13" title="13. Samenstelling fracties: zie notulen"/>
  <section id="creitem14" title="14. Ondertekening van volgens de medebeslissingsprocedure aangenomen besluiten: zie notulen"/>
  <section id="creitem15" title="15. Regeling van de werkzaamheden">
    <intervention id="1-022" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">De definitieve ontwerpagenda voor deze vergaderperiode, die tijdens de vergadering van de Conferentie van voorzitters op donderdag 8 maart 2007 volgens de artikelen 130 en 131 van het Reglement was vastgelegd, is gepubliceerd. Op deze ontwerpagenda zijn de volgende wijzigingen voorgesteld:</p>
      <p sl="nl">Maandag:</p>
      <p sl="nl">De PSE-Fractie stelt voor om geen resoluties te behandelen ter afronding van de beraadslaging over de mondelinge vraag aan de Commissie over communautaire maatregelen voor het grensoverschrijdend verstrekken van gezondheidsdiensten. Wie wil dit verzoek toelichten?</p>
    </intervention>
    <intervention id="1-023" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Mijnheer de Voorzitter, mijn fractie is van mening dat dit voorstel van de Commissie milieubeheer, volksgezondheid en voedselveiligheid om een mondelinge vraag met debat en ontwerpresolutie in te dienen over grensoverschrijdende gezondheidszorg ongepast is, om de doodeenvoudige reden dat de Commissie interne markt en consumentenbescherming, gesteund door de Commissie werkgelegenheid en sociale zaken, zich momenteel buigt over een ontwerpverslag dat betrekking heeft op hetzelfde onderwerp, namelijk gezondheidsdiensten binnen de Europese Unie. De stemming over deze ontwerpresolutie dreigt overbodig te zijn en, wat nog belangrijker is, de twee andere commissies het gras voor de voeten weg te maaien.</p>
      <p sl="fr">Mijn fractie kan dan ook instemmen met het indienen van deze mondelinge vraag met debat, maar verzoekt te wachten met het indienen van de ontwerpresolutie totdat het verslag van de bevoegde commissie behandeld is.</p>
      <p sl="fr">Volgens de informatie waarover ik beschik staat dit verslag gepland voor de plenaire vergadering van mei. Laten we dus geen dubbel werk doen en laten we proberen als parlement serieus bezig te zijn. Met andere woorden: laten we wachten tot het verslag van de ten principale bevoegde commissie beschikbaar is.</p>
    </intervention>
    <intervention id="1-024" speaker_id="1913" name="Evelyne GEBHARDT" is_mep="True" mode="spoken" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">Mijnheer de Voorzitter, ik kan eigenlijk alleen maar herhalen wat mijn collega Robert Goebbels al heeft gezegd. Op dit moment werken we in de Commissie interne markt en consumentenbescherming aan een uitgebreid verslag, dat ook adviezen van de Commissie milieubeheer, volksgezondheid en voedselveiligheid, van de Commissie werkgelegenheid en sociale zaken en van de Commissie juridische zaken bevat.</p>
      <p sl="de">Het zou natuurlijk niet zinvol zijn om vooruit te lopen op de resultaten van ons werk in de commissie door een resolutie goed te keuren die we binnen drie dagen in elkaar hebben moeten draaien. We werken nu al weken aan een goede tekst, waarvoor we hopelijk veel steun zullen krijgen. Het lijkt me heel zinvol om vandaag een discussie te voeren – daartoe zijn we met plezier bereid – maar geen resolutie goed te keuren.</p>
    </intervention>
    <intervention id="1-025" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, ik heb begrip voor het hoffelijke en redelijke verzoek van mijn collega’s aan de overkant, maar ik denk dat het berust op een misvatting. Ik ben ze dankbaar voor hun steun, maar het gaat hier niet om twee debatten over hetzelfde onderwerp, maar over een nog niet afgerond verslag van de Commissie interne markt en consumentenbescherming betreffende de uitsluiting van gezondheidsdiensten van de dienstenrichtlijn. Er is een advies van de Commissie milieubeheer, volksgezondheid en voedselveiligheid onderweg naar de Commissie interne markt en te zijner tijd zullen we daar uitgebreid over debatteren.</p>
      <p sl="en">Deze resolutie gaat niet over diensten maar over patiënten.</p>
      <a text="(Applaus)"/>
      <p sl="en">We hebben het hier over de gevolgen die de uitspraken van het Europees Hof van Justitie hebben voor patiënten.</p>
      <p sl="en">Collega’s hebben gelijk als ze zeggen dat dit debat op het verkeerde moment komt; het komt zeer laat. Deze resolutie is niet in drie dagen in elkaar geflanst maar is afgelopen december door de Commissie milieubeheer opgesteld en is toen met algemene stemmen door die commissie goedgekeurd. De commissaris voor gezondheid, de heer Kyprianou, heeft ons er meermalen op gewezen dat hij op de resolutie zat te wachten en vroeg zich af waarom hij de resolutie niet kreeg, aangezien hij wist dat deze was aangenomen. De resolutie had er dus al lang moeten liggen. Dit staat helemaal los van het verslag van de Commissie interne markt en consumentenbescherming en daar zullen we goed naar kijken als het komt. Voor dit moment vraag ik het Parlement echter om ermee in te stemmen dat de resolutie bij de mondelinge vraag wordt gevoegd. In januari en februari hebben we de resolutie niet kunnen inzien, maar in maart moet dat toch lukken.</p>
      <a text="(Applaus)"/>
    </intervention>
    <intervention id="1-027" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Mijnheer de Voorzitter, geachte collega’s, de stemming over het verslag binnen de Commissie landbouw en plattelandsontwikkeling op 24 januari jongstleden was verdeeld: van de 43 aanwezige leden stemden er 22 vóór, 15 tegen en 6 onthielden zich van stemming.</p>
      <p sl="fr">Vooral omdat het zich richt op GGO’s terwijl biotechnologie heel wat meer omvat, heeft dit verslag, genaamd “Biotechnologie: vooruitzichten en uitdagingen voor de landbouw in Europa”, de nodige reacties uitgelokt, en niet alleen binnen onze fractie.</p>
      <p sl="fr">Om deze reden, en het daaruit voortvloeiende risico dat dit vrij cruciale verslag over een zo belangrijk onderwerp als biotechnologie verworpen wordt, zou het raadzaam zijn het verslag terug te verwijzen naar de landbouwcommissie, zodat deze zich er nogmaals over kan buigen en wellicht met een evenwichtiger voorstel kan komen dat op meer stemmen kan rekenen. Ik wil daaraan toevoegen dat ik over dit onderwerp heb gesproken met de heer Virrankoski, die ik wil bedanken voor het constructieve onderhoud dat we vorige week hebben gehad, en het lijkt erop dat mijn medecoördinator, de heer Busk, dezelfde mening toegedaan is, afgaande op de e-mail die hij me heeft gestuurd.</p>
    </intervention>
    <intervention id="1-028" speaker_id="2306" name="Kyösti VIRRANKOSKI" is_mep="True" mode="spoken" nationality="Finland" birth_date="04-04-1944" birth_place="Kauhava" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, biotechnologie biedt niet alleen enorme mogelijkheden, maar ook uitdagingen voor de Europese landbouw. Daarom kan een verslag als dit niet worden behandeld als een kwestie van ja of nee, maar moet het grondig en onbevooroordeeld worden bekeken. Ik ben er daarom voor om het verslag terug te verwijzen naar de commissie, zodat wij er in de plenaire vergadering een zo groot mogelijke steun voor kunnen krijgen.</p>
    </intervention>
    <intervention id="1-030" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">Ik zou u willen vragen deze discussie over jagen in Malta niet af te sluiten met een resolutie, want zo’n resolutie is naar mijn mening overbodig en ongerechtvaardigd, en wel om drie redenen. Ten eerste is de voorjaarsjacht inherent illegaal. Door middel van een derogatie echter maakt het Europees recht de jacht in deze tijd van het jaar desondanks wel mogelijk. Ten tweede, de toepassing van een derogatie ten behoeve van de voorjaarsjacht was voorafgaand aan de toetreding een speciaal onderhandelingsdossier tussen Malta en de Europese Unie, en er bestaat geen enkele reden voor de heropening ervan. Ten derde, indien de voorjaarsjacht dan toch moet worden afgeschaft, dan graag op wetenschappelijke gronden en niet als gevolg van politieke druk.</p>
    </intervention>
    <intervention id="1-031" speaker_id="28122" name="David CASA" is_mep="True" mode="spoken" nationality="Malta" birth_date="16-11-1968" birth_place="Valletta" m_state="MT">
      <p sl="mt">Ik sluit mij aan bij mijn collega, de heer Busuttil. Ik denk dat we het hier hebben over een overeenkomst tussen de Europese Unie en Malta die zowel door het Parlement als door de meerderheid van de bevolking van Malta en Gozo is goedgekeurd. Ik ben van mening dat het in deze fase onnodig is om een resolutie op te stellen die indruist tegen de afspraken tussen het Maltese volk en de Europese Unie, want ik denk dat we op die manier de verkeerde boodschap zouden geven aan de Europese burger, namelijk dat zelfs de Europese Unie die in eerste instantie een overeenkomst goedkeurt na een tijdje hierop terug probeert te komen. Ik ben daarom van mening dat dit niet het juiste moment is voor een resolutie hierover.</p>
    </intervention>
    <intervention id="1-032" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">Mijnheer de Voorzitter, geachte collega’s, wij hebben dit debat aangevraagd en geaccepteerd daar volgens ons Malta de gemaakte afspraken niet nakomt. Dat is tevens de reden waarom wij menen dit debat te moeten afsluiten met een resolutie. Het niet respecteren door Malta van de aangegane verplichtingen is juist het probleem! Anders zou er geen ontwerpresolutie zijn ingediend en zou de fact-finding mission die op Malta is geweest niet tot die zeer expliciete resultaten en aanbevelingen zijn gekomen. Bovendien zou de Commissie dan Malta niet, zoals mijn geachte collega’s heel goed weten, hebben aanbevolen deze keer de voorjaarsjacht niet toe te staan gezien de gebeurtenissen van de voorgaande jaren.</p>
      <p sl="it">Ons motief om dit debat aan te vragen en te laten afsluiten met een resolutie is precies het tegenovergestelde van wat mijn collega’s beweren. Daar er sprake is van schending van het communautair recht en we blijkbaar minder wetten moeten maken, is het een goede zaak dat we ons bezighouden met de toepassing van het bestaande recht. Ik hoop dat de plenaire vergadering het besluit om een resolutie over dit onderwerp op te stellen overneemt.</p>
    </intervention>
    <intervention id="1-034" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, het is verstandig dat we volgens onze agenda eerst een korte discussie voeren over de verklaring van Berlijn. Als die verklaring iets waard is, kunnen we er ’s ochtends meteen een korte discussie aan wijden. Een lang en misschien moeizaam debat over de Raad met al het bijbehorende geharrewar tussen de fracties lijkt me niet zinvol. Het lijkt me wel zinvol om eerst een uur te spreken over de verklaring van Berlijn, en daarna een uitvoerig debat over de Raad te voeren.</p>
    </intervention>
    <intervention id="1-036" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Mijnheer de Voorzitter, we hebben gehoord dat vrouwendemonstraties in Iran naar aanleiding van de Wereldvrouwendag met geweld beëindigd zijn. In de afgelopen weken is de druk op vrouwenorganisaties in Iran al met al gestegen. Daarom lijkt het ons om actuele redenen dringender om daarover te spreken, en niet over Nigeria.</p>
    </intervention>
    <intervention id="1-037" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, de heer Gahler heeft ongetwijfeld gelijk; dit is een belangrijk onderwerp, dat we niet uit het oog mogen verliezen. Het lijkt me echter niet verstandig om de kwestie Nigeria van de agenda te halen.</p>
      <p sl="de">Ik stel voor om Nigeria op de agenda te laten staan, en de kwestie van de vrouwen in Iran tijdens de volgende vergadering in Brussel te behandelen, bijvoorbeeld naar aanleiding van een korte mondelinge vraag aan de Commissie of aan de Raad over wat ze van plan zijn om de vrouwen daar te steunen. Daar zijn we helemaal voor. Deze agenda moeten we echter niet veranderen. Daarom ben ik tegen het voorstel, maar ik ben wel bereid om de kwestie later met de nodige aandacht te behandelen, en wel tijdens de volgende vergaderperiode.</p>
    </intervention>
  </section>
  <section id="creitem16" title="16. Spreektijd van één minuut over kwesties van politiek belang">
    <intervention id="1-040" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">We gaan verder met de spreektijd van één minuut over kwesties van politiek belang.</p>
    </intervention>
    <intervention id="1-041" speaker_id="28574" name="Manolis MAVROMMATIS" is_mep="True" mode="spoken" nationality="Greece" birth_date="15-08-1941" birth_place="Platanias Chanion" p_group="Group of the European People's Party (Christian Democrats) and European Democrats" m_state="GR">
      <p sl="el">Meneer de Voorzitter, de hoge beltarieven voor onze mobiele telefoons zijn volgens recente gegevens nog gestegen in de waanzinnige concurrentie tussen de bedrijven. Het slachtoffer van die wedloop is de burger. Commissaris Reding en de Commissie cultuur en onderwijs hebben terecht beslist om met een verordening een eind te maken aan de buitensporige tarieven voor mobiele telefonie in de lidstaten en een tariefdaling te eisen in alle Europese landen en een standaardtarief voor roaminggesprekken.</p>
      <p sl="el">Onlangs hebben de burgers van Spanje als blijk van protest tegen de roamingtarieven een belstaking gehouden en een hele dag lang geen gebruik gemaakt van hun mobiele telefoon. Hun actie was een succes. Het was de enige manier om de bedrijven aan het verstand te brengen dat ze zo niet kunnen blijven omspringen met de consumenten, terwijl hun winsten de laatste jaren ongekende hoogten hebben bereikt. Dit was een eerste positieve reactie en wij in het Europees Parlement hebben de plicht deze reactie te steunen. Wij zijn de Spaanse burgers tegelijk applaus verschuldigd voor hun vastberadenheid. Andere burgers van de Europese Unie moeten hun voorbeeld volgen.</p>
    </intervention>
    <intervention id="1-042" speaker_id="1311" name="Gary TITLEY" is_mep="True" mode="spoken" nationality="United Kingdom" birth_date="19-01-1950" birth_place="Salford" p_group="Socialist Group in the European Parliament" m_state="GB">
      <p sl="en">Mijnheer de Voorzitter, zoals u weet, heb ik u onlangs een brief geschreven. Ik dank u voor de snelle en positieve reactie. Een van de punten die ik in de brief aan de orde stelde, was dat het Europees Parlement, vooral met het oog op de onlangs gehouden top en de bijzondere aandacht voor klimaatverandering, een voorbeeld moet stellen en voor zichzelf een koolstofneutrale strategie moet formuleren, want we kunnen anderen moeilijk vertellen hoe ze zich moeten gedragen als we zelf onze zaken niet op orde hebben.</p>
      <p sl="en">Tot mijn genoegen las ik in uw reactie dat de nieuwe secretaris-generaal een voorstel zal opstellen om het Parlement koolstofneutraal te maken. Ik verzoek hem met klem om daar, inhakend op het succes van de Voorjaarsraad over klimaatverandering, vaart achter te zetten en zich met name te buigen over de specifieke problemen rond de drie werkplekken van het Parlement en te bekijken hoe we in dat verband koolstofneutraal kunnen worden.</p>
    </intervention>
    <intervention id="1-043" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Mijnheer Titley, de Voorzitter van het Parlement wordt niet vaak bedankt voor iets dat hij heeft gedaan. Ik waardeer dit zeer en het stimuleert me om door te gaan.</p>
    </intervention>
    <intervention id="1-044" speaker_id="28133" name="Pál SCHMITT" is_mep="True" mode="spoken" nationality="Hungary" birth_date="13-05-1942" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">In 1848 werd Europa overspoeld door een golf van democratische revoluties die de waarden hebben gecreëerd die het fundament vormen van de moderne Europese gemeenschap die we nu hebben. De volken van Europa vochten voor burgerrechten, voor vrije verkiezingen, voor onafhankelijke nationale parlementen, kortom, voor grondwetten die dit alles garanderen.</p>
      <p sl="hu">Boedapest herdenkt die revolutie deze week, op 15 maart. Dit is onze belangrijkste nationale feestdag, die we graag op een waardige manier willen vieren. De tragische gebeurtenissen die zich hebben voorgedaan tijdens de tegen de regering gerichte demonstraties van het afgelopen najaar en de herdenking van de opstand van 1956 en het meedogenloze politieoptreden tegen vreedzame burgerdemonstranten vormen voor mij de aanleiding om vanuit dit Europees Parlement de Hongaarse regering op te roepen om een waardige, vreedzame herdenking toe te staan en de illegale barrières die vier maanden geleden rond het gebouw van het Hongaarse parlement zijn opgetrokken te verwijderen.</p>
      <p sl="hu">Bovendien roep ik de minister van Openbare Veiligheid op om de fundamentele rechten van de Hongaarse burgers te respecteren, zoals commissaris Frattini heeft gevraagd, en af te zien van het intimideren van mensen die een vreedzame herdenking houden, van het gebruik van levensbedreigende rubberen kogels en andere wapens die ernstige verwondingen kunnen veroorzaken en van iedere andere vorm van gewelddadig optreden.</p>
    </intervention>
    <intervention id="1-045" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="de">Mijnheer de Voorzitter, dit weekeinde zijn het Duitse tijdschrift “Der Spiegel” documenten toegespeeld, waarin wordt geprobeerd om te bewijzen of aan te tonen dat er op de elektriciteitsbeurs van Leipzig malversaties hebben plaatsgevonden. Daarop is in Duitsland uiteraard heel heftig gereageerd. Er moet echter ook een Europese reactie komen.</p>
      <p sl="de">De elektriciteitsbeurzen in Europa vormen een netwerk, en als de prijs op de beurs van Leipzig kunstmatig wordt verhoogd, heeft dat ook gevolgen voor de andere landen. Daarom doe ik een beroep op de Europese Commissie om zelf aan de slag te gaan, en te onderzoeken wat er waar is aan deze beweringen. De geloofwaardigheid van de Europese interne markt voor elektriciteit staat op het spel, en ook de rechten van de consumenten, die misschien afgezet zijn, en miljarden euro zijn kwijtgeraakt.</p>
    </intervention>
    <intervention id="1-046" speaker_id="28285" name="Margarita STARKEVIČIŪTĖ" is_mep="True" mode="spoken" nationality="Lithuania" birth_date="15-03-1956" birth_place="Jeniseiskas" p_group="Group of the Alliance of Liberals and Democrats for Europe" m_state="LT">
      <p sl="lt">Ik wil uw aandacht vragen voor de kwestie van de vertaal- en tolkdiensten. De kwaliteit van de vertalingen en het tolken is niet adequaat, en ik heb nagevraagd waarom. Het blijkt dat er bij de vertaal- en tolkdiensten steeds vaker gebruik wordt gemaakt van tijdelijke krachten in plaats van dat er vaste vertalers en tolken worden aangeworven. Om die reden zijn de kwaliteitseisen die aan de vertalingen en het tolken worden gesteld, verlaagd. Mij is uitgelegd dat dit is gebeurd om geld te besparen; ik heb nu echter vier maanden lang geprobeerd om in de commissies waar ik de enige vertegenwoordiger van mijn land ben zonder tolk te werken, en dat is niet gelukt. Ik zou zeggen dat dit alles wijst op het feit dat er managementproblemen bestaan bij de vertaal- en tolkdiensten, en ik wil de werkgroep die is gevormd om hervormingen in het Parlement door te voeren vragen om tijdens zijn werkzaamheden goed naar de kwaliteit van het management van de vertaal- en tolkdiensten te kijken.</p>
    </intervention>
    <intervention id="1-047" speaker_id="28113" name="Eoin RYAN" is_mep="True" mode="spoken" nationality="Ireland" birth_date="24-02-1953" birth_place="Dublin" p_group="Union for Europe of the Nations Group" m_state="IE">
      <p sl="en">Mijnheer de Voorzitter, zoals de meeste Parlementsleden weten, zijn vorige week de verkiezingen voor de Noord-Ierse Assemblee gehouden. Een overweldigende meerderheid van de 108 leden van deze nieuwe assemblee steunde de vorming van een gedecentraliseerde regering in Noord-Ierland op 26 maart aanstaande. Dr. Ian Paisley en de DUP hebben een politiek mandaat van de kiezers gekregen voor het beleid dat hij momenteel voorstaat. Ik zou er bij dr. Paisley en zijn partij op willen aandringen dat ze ook de laatste historische stap zetten door gedurende de komende twee weken een gedecentraliseerde regering te vormen.</p>
      <p sl="en">Het Europees Parlement heeft het vredesproces in Noord-Ierland altijd gesteund en zal dat, naar ik hoop, blijven doen. Zo heeft de Europese Unie programma’s zoals het grensoverschrijdend initiatief van Interreg, het vredes- en verzoeningsinitiatief en het Internationale Fonds voor Ierland gesteund.</p>
      <p sl="en">Op 24 maart 2007 vieren we dat vijftig jaar geleden de basis werd gelegd voor de Europese Unie. Het is de viering van een zeer succesvol politiek project waarbij Europese leiders hun verschillen opzij zetten en kozen voor de weg van de vrede en niet de weg van de oorlog. Het zou heel symbolisch zijn als twee dagen nadat dit jubileum in heel Europa is gevierd, in Noord-Ierland een nieuwe regering kan worden gevormd. Dat zou namelijk een zeer belangrijke stap zijn op weg naar vrede en verzoening tussen de verschillende bevolkingsgroepen in Noord-Ierland.</p>
      <p sl="en">Tot slot juich ik het toe dat het Europees Parlement vandaag heeft uitgeroepen tot de Europese dag voor de slachtoffers van terrorisme. We mogen de mensen die in Ierland, elders in Europa of waar ook ter wereld door toedoen van terroristen zijn gestorven of gewond geraakt, nooit vergeten.</p>
    </intervention>
    <intervention id="1-048" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Mijnheer de Voorzitter, ik heb vorige week zowel geboeid als geschrokken kennis genomen van een verslag waaruit naar voren kwam dat de totale tijd die in Europa aan lichamelijke oefening wordt besteed, sinds 2002 gestaag is afgenomen. Mijn eigen land, Ierland, heeft een van de laagste scores met een minimum van dertig minuten en een maximum van slechts zestig minuten per week als richtsnoer voor het leerplan.</p>
      <p sl="en">Obesitas bij kinderen neemt in heel Europa toe. Obesitas komt thans vijf keer zoveel voor als na de Tweede Wereldoorlog. Volgens het Ierse ministerie van Volksgezondheid en Kinderen hebben in Ierland alleen al driehonderdduizend kinderen overgewicht of obesitas.</p>
      <p sl="en">Obesitas bij onze kinderen brengt voor de samenleving op lange termijn zeer hoge kosten met zich mee, zowel vanuit een economisch als uit een sociaal oogpunt. In termen van directe kosten is obesitas verantwoordelijk voor 6 procent van de totale kosten voor gezondheidszorg. Er bestaat een rechtstreeks verband tussen obesitas en een groot aantal ernstige ziekten zoals diabetes type twee, hartaandoeningen, beroertes, hoge bloeddruk en bepaalde soorten kanker.</p>
      <p sl="en">Gezien dit gegeven wordt het hoog tijd dat de EU door middel van een realistische en effectieve strategie, die als referentiepunt voor de lidstaten kan dienen, verandering op dit gebied gaat stimuleren.</p>
    </intervention>
    <intervention id="1-049" speaker_id="23807" name="Magda KÓSÁNÉ KOVÁCS" is_mep="True" mode="spoken" nationality="Hungary" birth_date="04-11-1940" birth_place="Budapest" p_group="Socialist Group in the European Parliament - Vice" m_state="HU">
      <p sl="hu">Met niet geringe vreugde, zelfs met een gevoel van genoegdoening, heb ik op 1 maart samen met mijn collega Kinga Gál, als vertegenwoordigers van het Europees Parlement, de oprichting van het Europees Bureau voor de grondrechten bijgewoond. Hoewel de meningen over dit Bureau binnen de politieke elite verdeeld waren, zijn we er uiteindelijk in geslaagd om een instantie binnen de Europese Unie te creëren die zich beroepsmatig gaat bezighouden met de mensenrechten. Dit is in hoge mate de verdienste van de toegewijde vicevoorzitter Frattini, van het voorzitterschap, vanwege zijn bereidheid tot het sluiten van compromissen, en niet in de laatste plaats van ons eigen Parlement.</p>
      <p sl="hu">De tijd is gekomen voor degenen die tot nu toe sceptisch waren om het bestaan van het Europees Bureau voor de grondrechten te accepteren en dit Bureau in de toekomst te steunen. En begrijp dit: het politieke besluit van de Raad heeft het mogelijk gemaakt, ook al staat dit niet in de wet, om de onderzoeken uit te strekken tot de derde pijler en daarmee ook tot de politiesamenwerking.</p>
      <p sl="hu">Mijnheer Schmitt: dit Huis is niet de plaats om vage beschuldigingen tegen Boedapest te uiten. In plaats daarvan moet u dit Bureau, dat op 1 maart is opgericht en bevoegd is op dit gebied, vragen om een onderzoek in te stellen. Mijnheer Schmitt! Zij zijn de deskundigen op dit gebied.</p>
    </intervention>
    <intervention id="1-050" speaker_id="28150" name="Kinga GÁL" is_mep="True" mode="spoken" nationality="Hungary" m_state="HU">
      <p sl="hu">Wat mijn collega mevrouw Kósáné Kovács heeft gezegd over het Europees Bureau voor de grondrechten, dat op 1 maart is opgericht, is volkomen waar. Ik wil er daarom op wijzen, mijnheer de Voorzitter, dames en heren, dat het werk van het Europees Bureau voor de grondrechten niet is begonnen met de oprichtingsplechtigheden. Het echte werk begint nu pas, met het nemen van beslissingen over het werkprogramma, het werk zelf en het team dat gekozen zal worden om dit nieuwe Bureau te leiden, zodat het ook echt aan de verwachtingen kan voldoen die Europa, het Europees Parlement, mijn collega’s en ikzelf als rapporteur voor dit Bureau hebben geformuleerd. Het zal de taak van dit Bureau worden om aandacht te schenken aan alle fundamentele wettelijke problemen die er in de oude, maar vooral in de nieuwe lidstaten bestaan en om deze te helpen om de basisbeginselen van de EU, de beginselen van de rechtsstaat, om te zetten in dagelijkse praktijk.</p>
    </intervention>
    <intervention id="1-051" speaker_id="28407" name="Willy MEYER" is_mep="True" mode="spoken" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Mijnheer de Voorzitter, de multinationale onderneming Delphi dreigt zijn fabriek in de Spaanse gemeente Puerto Real, in de baai van Cádiz, te sluiten en 1 600 werknemers op straat te zetten, terwijl 4 500 indirecte arbeidsplaatsen op de tocht staan.</p>
      <p sl="es">Delphi is een van de vele multinationals die overheidssteun hebben ontvangen, meer dan 60 miljoen euro, om alle productie draaiende te houden.</p>
      <p sl="es">Bovendien had de onderneming beloofd dat die arbeidsplaatsen behouden zouden blijven tot het jaar 2010.</p>
      <p sl="es">Dit is een schandalig voorbeeld van de zoveelste bedrijfsverplaatsing waardoor de Europese Unie getroffen wordt. Ik zou de Commissie en dit Parlement willen verzoeken om de handen ineen te slaan teneinde deze nieuwe vorm van piraterij middels duidelijke wetgeving te verhinderen. Het gaat om ondernemingen die hun voordeel doen met overheidssteun om meteen daarna de boel op te breken, het bedrijf te verplaatsen en duizenden werknemers op straat te zetten.</p>
      <p sl="es">De streek van de baai van Cádiz kan deze crisis niet aan. Daarom roep ik de Europese Commissie op ons, en de andere instellingen, in dit geval de deelregering van Andalusië, de getroffen gemeenten en de vakbonden, te helpen om deze sluiting te voorkomen.</p>
    </intervention>
    <intervention id="1-053" speaker_id="37450" name="Viorica-Pompilia-Georgeta MOISUC" is_mep="True" mode="spoken" nationality="Romania" birth_date="08-04-1934" birth_place="Bucureşti" p_group="Non" m_state="RO">
      <p sl="nl">Intervenţia mea se referă la o situaţie cumplită care s-a petrecut în luna februarie în zona de la răsărit de Nistru, care este şi zonă de frontieră a Uniunii Europene. În luna februarie, bande teroriste din zona aceasta au distrus complet un cimitir situat lângă oraşul Tighina din Republica Moldova, unde erau înhumaţi 365 de soldaţi, ofiţeri români, germani şi suedezi din primul şi din al doilea război mondial. Cimitirul a fost organizat de Fundaţia Regina Maria a României în 1926. Crucile au fost aruncate la gunoi, osemintele au fost amestecate cu pământul. Zona a fost nivelată şi construită o platformă pe care se va ridica un monument al soldatului sovietic eliberator.</p>
      <p sl="nl">Acesta este un act de vandalism, demn de practicile staliniste, petrecut într-o zonă extrem de bulversată de perpetuarea la nesfârşit a actelor teroriste la Vest de Nistru, în zona Republicii Moldova, la adăpostul armatelor ruse situate în Transnistria.</p>
      <p sl="nl">Este clar că securitatea Uniunii Europene la est este ameninţată şi se impune o poziţie fermă. Fac apel la toţi colegii din Parlamentul European să semneze declaraţia pe care am pregătit-o pentru a se putea lua o decizie fermă în această problemă.</p>
    </intervention>
    <intervention id="1-054" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, dames en heren, dit jaar zal de vrouwelijke kampioen van het tennistoernooi in Wimbledon eindelijk dezelfde hoeveelheid geld krijgen als haar manlijke evenknie. Dat is een overwinning voor de vrouwen, en gezegd moet dat wij daaraan vanuit dit Parlement hebben bijgedragen. De bewuste, weloverwogen keus om vrouwen minder te betalen, is een van de redenen waarom vrouwen in de Europese Unie 15 procent minder verdienen dan mannen. Daarvoor zijn nog andere, verdekte redenen: meer vrouwen werken in deeltijd, met tijdelijke contracten en in de slechtst betaalde sectoren, ze ondervinden meer problemen om een verantwoordelijke functie te krijgen, enzovoorts.</p>
      <p sl="es">Gelijke betaling is vanaf het begin vastgelegd in de Europese wetgeving, maar het verbod op discriminatie heeft de salariskloof niet gedicht. Om dat te bereiken, zijn moedige stappen nodig zoals die welke de regering van mijn land, Spanje, genomen heeft, door een wet op de gelijkheid aan te nemen. Ik ben ook blij dat de Europese socialistische partij naar aanleiding van 8 maart een campagne gelanceerd heeft om die situatie aan de kaak te stellen. Ik verzoek u die campagne te ondersteunen om voor eens en voor altijd af te rekenen met de loondiscriminatie van de vrouw. Dit zou ons doel kunnen zijn in het Europese Jaar van de Gelijkheid.</p>
    </intervention>
    <intervention id="1-055" speaker_id="28636" name="Péter OLAJOS" is_mep="True" mode="spoken" nationality="Hungary" birth_date="18-04-1968" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">Na de vervuiling met natrium en naftaleensulfonaat, afkomstig uit Oostenrijk, zien we sinds vorige week ook olie in onze rivieren drijven. Dit is al het zesde achtereenvolgende jaar dat Oostenrijk de enige wilde rivier van Hongarije, de Rába, heeft vervuild. Vorig jaar, tijdens het Oostenrijkse voorzitterschap, heb ik hier in het Parlement een beroep gedaan op Josef Pröll, de Oostenrijkse minister, en hij heeft toen beloofd dat er tegen het einde van de zomer een einde aan de vervuiling zou zijn gemaakt. Niet alleen hebben ze niets gedaan, maar ze lozen nu zelfs olie in de rivier.</p>
      <p sl="hu">Mijnheer de Voorzitter, genoeg is genoeg! De Hongaarse delegatie van de Europese Volkspartij (Christen-democraten) en Europese Democraten heeft besloten om gezamenlijk in actie te komen tegen verdere vervuiling door Oostenrijk, en ook tegen een geplande afvalverbrandingsinstallatie langs de grens, de Oostenrijks-Hongaarse grens. We zullen protesten en demonstraties organiseren voor Oostenrijkse provinciale ministeries, omdat we niet langer kunnen tolereren dat Oostenrijk deze gezamenlijke grensrivier vervuilt, waarbij het zich niet alleen niets aantrekt van de EU-regels, maar ook haar eigen mondelinge en schriftelijke beloften schendt.</p>
    </intervention>
    <intervention id="1-056" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Dames en heren, eind vorig jaar vroegen de Verenigde Staten twee lidstaten van de Europese Unie, Polen en Tsjechië, om toestemming om er onderdelen van het Amerikaanse antiraketsysteem voor Europa te plaatsen. De vertegenwoordigers van deze staten verklaarden aanvankelijk dat het om een puur bilaterale aangelegenheid zou gaan tussen de Verenigde Staten enerzijds en Polen en Tsjechië anderzijds. Ook de Hoge Vertegenwoordiger voor het gemeenschappelijk buitenlands en veiligheidsbeleid Javier Solana sprak zich twee weken geleden in gelijke zin uit. Ik, en ik denk met mij de meerderheid van het parlement, deel deze mening niet. Een Amerikaanse antiraketbasis is inherent geen zaak van de Tsjechen en de Polen alleen. De betekenis van deze basis reikt veel verder. Het gaat hier om de betrekkingen tussen de Verenigde Staten en Europa. En om de verhouding EU-NAVO en de betrekkingen van de EU met Rusland. Ook bestaan er vele verdragen inzake bewapening. En bovendien heeft de basis gevolgen voor de betrekkingen tussen de EU-lidstaten onderling. Anders gezegd: het gaat om het wezen van ….</p>
      <a text="(Spreker wordt door de Voorzitter onderbroken)"/>
    </intervention>
    <intervention id="1-057" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">De heer Solana komt naar de minivergadering in Brussel.</p>
    </intervention>
    <intervention id="1-058" speaker_id="28570" name="Ioannis GKLAVAKIS" is_mep="True" mode="spoken" nationality="Greece" birth_date="10-10-1949" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="el">Mijnheer de Voorzitter, ik ga het hebben over milieuonderwerpen.</p>
      <p sl="el">Wij erkennen allemaal dat de visbestanden overal ter wereld gevaarlijk zijn afgenomen. Dat heeft vele oorzaken, maar de twee belangrijkste zijn de vervuiling en de overbevissing.</p>
      <p sl="el">Ik wil niet ingaan op het grote probleem van de vervuiling, ik wil slechts een cijfer noemen, namelijk dat de afgelopen vijftien jaar in de Middellandse Zee 55 000 ton aardolie is terechtgekomen door scheepsongelukken, waardoor de kusten zijn vervuild.</p>
      <p sl="el">Ik wil vandaag spreken over het probleem van de overbevissing. Vroeger waren er gebieden die vrij bleven van menselijke activiteit. Nu vissen wij overal. Vandaag is slechts twee procent van de Middellandse Zee beschermd gebied, terwijl dat volgens wetenschappers twintig procent zou moeten zijn. Het is een ecologische noodzaak om beschermde gebieden in te stellen, om het Natura 2000-netwerk uit te breiden tot de zeeën. Anders wacht ons een rampzalige toekomst.</p>
      <p sl="el">Tot slot nog dit: de vissers zullen het misschien niet graag horen, maar de maatregel die ik voorstel is in hun belang. Als we geen maatregelen treffen, zijn de zeeën binnenkort dood en dan hebben de vissers wel schepen en netten maar geen vis meer om te vangen.</p>
    </intervention>
    <intervention id="1-059" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Mijnheer de Voorzitter, vorige week heeft de Europese Unie plannen aangekondigd om het gebruik van gloeilampen tegen 2009 af te bouwen. Europa verbruikt momenteel ongeveer twee miljard van dergelijke lampen per jaar en heeft eenvoudigweg niet voldoende productiecapaciteit om twee miljard alternatieve lampen te vervaardigen. Om aan de vraag te kunnen voldoen zouden ongeveer driehonderd nieuwe productielijnen nodig zijn - dat zijn er 75 voor elk van de vier grootste lampenfabrikanten in Europa. Geen van deze fabrikanten beschikt momenteel over meer dan tien productielijnen. De kosten van nieuwe machines alleen zouden al ongeveer 450 miljoen Britse pond bedragen. Als deze onderneming ten uitvoer wordt gelegd, zullen we de lampen van elders moeten betrekken - vermoedelijk China, voor zover die de vraag wel aankan.</p>
      <p sl="en">Is het bij niemand in de Raad van ministers opgekomen dat we de oude gloeilampen beter nog even kunnen bewaren zolang we geen nieuwe lampen hebben. Dit illustreert weer heel duidelijk waar de Europese Unie erg goed in is, namelijk ondernemingen wegjagen en werkgelegenheid vernietigen.</p>
    </intervention>
    <intervention id="1-060" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Mijnheer de Voorzitter, de heer Ryan heeft ons er vandaag op gewezen dat het goed is de onschuldige slachtoffers van terrorisme te herdenken. Dat is waar en dat geldt zeker ook voor mij. In mijn eigen land, Noord-Ierland, vallen vijfendertighonderd onschuldige slachtoffers te betreuren, grotendeels door toedoen van de IRA.</p>
      <p sl="en">Vervolgens drong de heer Ryan er in één adem bij mijn partij op aan om samen met de politieke vleugel van de IRA, Sinn Féin, een regering te vormen. Vooropgesteld dat Sinn Féin doet wat elke andere democratische partij zou doen, heeft mijn partij een magnifieke verkiezingsuitslag behaald. Welke partij waar ook ter wereld zou zichzelf geschikt achten om te regeren terwijl ze de politie van de gemeenschap waarvan de regering deel uitmaakt, niet steunt? Dit weekeinde was sprake van een schaamteloze vertoning toen Sinn Féin de arrestatie en tenlastelegging van twee voormalige leden van hun organisatie wegens poging tot moord aanvocht. Deze lieden hadden in koelen bloede geprobeerd een postbode te vermoorden.</p>
      <p sl="en">Zolang er geen onvoorwaardelijke en volledige steun is voor de politie - en dat is nog maar één kwestie - is Sinn Féin niet geschikt om zitting te nemen in een regering.</p>
    </intervention>
    <intervention id="1-061" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, tijdens de laatste top van de Europese Raad die voornamelijk gewijd was aan de klimaatveranderingen en het gemeenschappelijke energiebeleid van de Unie, is het woord solidariteit vaak gevallen. Dit is een positief signaal. De Unie is eindelijk tot het inzicht gekomen dat alleen gemeenschappelijke maatregelen en een solidaire houding ten opzichte van partners van buitenaf bij dit soort belangrijke kwesties resultaat heeft.</p>
      <p sl="pl">De vrees bestaat echter dat die met de mond beleden solidariteit niet uitsluitend de vrucht is van de koehandel die de politieke kaste achter de rug van de burgers bedrijft. Deze zou een akkoord over het grondwetsverdrag moeten opleveren. De staatshoofden en regeringsleiders alsmede het Duitse voorzittersschap en de Europese Commissie mogen de soevereine wil van het Franse en Nederlandse volk, die het grondwetsverdrag hebben afgewezen, niet zomaar negeren. Ook mogen ze de ernstige twijfels die in andere landen leven, niet naast zich neer leggen.</p>
    </intervention>
    <intervention id="1-062" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Hiermee is dit agendapunt gesloten.</p>
    </intervention>
  </section>
  <section id="creitem17" title="17. Sociale diensten van algemeen belang in de Europese Unie (debat)">
    <intervention id="1-065" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="nl">Aan de orde is het verslag (A6-0057/2007) van Joel Hasse Ferreira, namens de Commissie werkgelegenheid en sociale zaken, over de sociale diensten van algemeen belang in de Europese Unie (2006/2134(INI)).</p>
    </intervention>
    <intervention id="1-066" speaker_id="31730" name="Joel HASSE FERREIRA" is_mep="True" mode="spoken" role="rapporteur" nationality="Portugal" birth_date="13-07-1944" birth_place="Lisboa" p_group="Socialist Group in the European Parliament" m_state="PT">
      <p sl="pt">Mevrouw de Voorzitter, beste collega’s, het was voor mij een eervolle en zeer verantwoordelijke taak dit verslag over de sociale diensten van algemeen belang te maken. In de eerste versie van mijn verslag heb ik geprobeerd zowel mijn analyse te geven van het onderwerp als voorstellen te doen die door hun structuur, stijl en ideeën naast instemming van mijn fractie ook op bredere goedkeuring konden rekenen. Een dergelijk breed akkoord wilde ik niet alleen in de Commissie werkgelegenheid en sociale zaken bereiken maar ook in de plenaire vergadering van het Europees Parlement. Ook wilde ik de meerderheid van de Europese Raad en van de Commissie voor mijn voorstel winnen. Tevens streefde ik ernaar dat de meeste maatschappelijke organisaties – die me zo goed hebben geholpen bij het opstellen van dit verslag – in mijn voorstellen een nuttig instrument zouden zien om op juridisch gebied meer duidelijkheid in de sociale sector te scheppen en om op Europees niveau een nieuw gezicht en een nieuwe impuls te geven aan de sociale diensten van algemeen belang.</p>
      <p sl="pt">In november schreef ik dat de toelichting en het verslag tot doel hadden de sociale pijlers van het Europese bouwwerk te versterken en de sociale sector en de overheid de nodige rechtszekerheid te bieden door financiële transparantie, verenigbaarheid met de regels voor de interne markt en de verbetering van de kwaliteit van de diensten – die met inachtneming van het subsidiariteitsbeginsel zijn geleverd – te verzekeren. Daarbij zou rekening moeten worden gehouden met de noodzaak een concrete invulling te geven aan de Lissabon-strategie op sociaal terrein. Met het oog daarop zijn brede parlementaire steun voor dit verslag, de betrokkenheid van de maatschappelijke organisaties in de Europese Unie en de doorslaggevende steun van de Europese Commissie, de Europese Raad en de lidstaten vereist.</p>
      <p sl="pt">Het verslag waar we vandaag over stemmen noemt een hele reeks belangrijke aspecten voor adequaat werk op het gebied van de sociale diensten van algemeen belang. Staat u het mij toe om er een aantal van te noemen: de sociale diensten van algemeen belang zijn een geschikt middel om de sociale dimensie van de Lissabon-strategie te versterken, de doelstellingen van de Sociale Agenda te realiseren en uitdagingen aan te pakken als de mondialisering, industriële veranderingsprocessen, technologische vooruitgang, demografische veranderingen, migratie en wijzigingen op het vlak van sociale modellen en werk. Met die elementen kunnen we een bijdrage leveren aan de ontwikkeling van een sociaal Europa.</p>
      <p sl="pt">In het verslag vraagt het Europees Parlement de Commissie en de lidstaten de diversiteit van de organisatie- en beheerssystemen van de sociale diensten van algemeen belang en van hun financieringsmiddelen en -methoden, te respecteren. Tevens constateert het Europees Parlement dat in enkele lidstaten de decentralisatie van de bevoegdheden ten gunste van de regionale of lokale autoriteiten niet gepaard is gegaan met de toewijzing aan de sociale diensten van algemeen belang van voldoende begrotingsmiddelen om een optimaal kwantitatief en kwalitatief niveau van dienstverlening te garanderen. Daarom verzoekt het Parlement de lidstaten ervoor te zorgen dat elke overdracht van bevoegdheden ten gunste van regionale of lokale overheden wat het verlenen van sociale diensten van algemeen belang betreft, gepaard gaat met de toewijzing van adequate begrotingsmiddelen.</p>
      <p sl="pt">Verder pleit het verslag voor de organisatie van een forum, onder auspiciën van het Europees Parlement, met deelneming van Europese maatschappelijke organisaties en vertegenwoordigers van de Raad en de Commissie, teneinde dit proces te helpen sturen.</p>
      <p sl="pt">Beste collega’s, dit proces zal met uw steun voortgaan in de richting van de versterking van de Europese Unie en haar sociale dimensie. Mijns inziens zijn de politieke voorwaarden aanwezig om de Europese Commissie, de Europese Raad, de maatschappelijke organisaties en de lidstaten nauw bij dit proces te betrekken. Daarbij kunnen we rekenen op een nuttiger en gepastere deelname van de ondernemingen, vakbonden en sociale partners.</p>
      <p sl="pt">Dankzij onze volledige inzet zullen we ongetwijfeld de nodige stappen kunnen zetten om de juridische context van de sociale diensten van algemeen belang op nauwkeurige wijze te verduidelijken. Volgens mij dient het Parlement zich daar binnenkort mee bezig te houden.</p>
      <p sl="pt">Ik ben ervan overtuigd dat wij vanaf deze week stappen kunnen zetten om de sociale diensten van algemeen belang en het sociale karakter van de Europese Unie te versterken.</p>
    </intervention>
    <intervention id="1-067" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . - Mevrouw de Voorzitter, ik wil graag de heer Hasse Ferreira bedanken voor zijn verslag en zijn streven naar een algehele consensus. Het doet mij deugd dat u zich zeer verregaand aansluit bij de door de Commissie in haar mededeling van april 2006 geschetste zienswijze. De bijdrage van het Europees Parlement aan onze discussies is van groot belang voor het vaststellen van een systematische benadering van sociale diensten van algemeen belang. Hiermee zou duidelijker moeten worden wat nu precies de regels van de Gemeenschap voor sociale diensten van algemeen belang zijn en moeten worden bijgedragen aan de modernisering van deze diensten in een duurzaam en voorspelbaar kader, waarmee de belangrijkste sociale doelstellingen van deze diensten kunnen worden gewaarborgd en versterkt.</p>
      <p sl="cs">In het verslag van de heer Hasse Ferreira wordt met name gewezen op de onmisbare rol van sociale diensten van algemeen belang als belangrijk onderdeel van het Europees sociaal model. Verder wordt gewezen op het belang van deze diensten binnen het kader van de Lissabonstrategie, wordt het eigen karakter van sociale diensten van algemeen belang onderkend, en wordt erop gewezen dat het noodzakelijk is het juridisch kader van deze diensten duidelijker en voorspelbaarder te maken. Wat dat betreft sluit ik me volledig aan bij de gedachte dat het er hier niet om gaat economische wetmatigheden onverzoenbaar te verklaren met het concept van algemeen belang en sociale cohesie. Wat wij wel doen maakt onderdeel uit van pogingen om deze economische en sociale werelden met elkaar in overeenstemming te brengen, zoals ook duidelijk in het verslag gesteld wordt. Bij strijdigheid van deze twee dient echter het algemeen belang de overhand te krijgen boven de regels van de interne markt en de mededinging, zoals ook onlangs ten overstaan van het Europees Parlement werd gesteld door de voorzitter van de Commissie, de heer Barroso.</p>
      <p sl="cs">In het verslag wordt de nadruk gelegd op het leveren van kwaliteit, zowel wat de sociale diensten van algemeen belang betreft, als de werkgelegenheid in deze sector. Het Parlement hamert hier met recht op. Want we moeten het juiste evenwicht zien te vinden tussen de door de leverancier veronderstelde bescherming en het terecht door de gebruikers en de organen die deze diensten financieren verwachte streven naar kwaliteit. Ook op dit punt had de heer Barroso een belangrijk punt, en wel dat elk kader voor de diensten van algemeen belang op Europees niveau gebaseerd dient te zijn op drie doelstellingen, namelijk een hoge kwaliteit, de juiste prijs-kwaliteitsverhouding en universele toegankelijkheid.</p>
      <p sl="cs">De Commissie is van plan om over dit onderwerp een brede raadpleging op te zetten met de lidstaten en andere betrokken partijen. Uiteraard zal zij de resultaten van deze raadpleging alsook het door het Europees Parlement uit te geven advies hierover gebruiken bij het uitstippelen van de verder te volgen weg. Ik zal persoonlijk alles in het werk stellen om te zorgen voor de benodigde juridische zekerheid en de ontwikkeling van kwalitatief hoogwaardige sociale diensten die in overeenstemming zijn met het subsidiariteitsbeginsel. Dit is de geest waarin de Commissie kijkt naar de mogelijkheid van een wetgevingsvoorstel, zoals reeds aangekondigd in haar mededeling van april 2006.</p>
      <p sl="cs">Ik neem kennis van het verzoek van het Europees Parlement om een duidelijke termijn voor de afronding van de door de Commissie ingestelde raadpleging. Ik kan u hier nu bevestigen dat de raadpleging tot en met het einde van de eerste helft van 2007 loopt. Ik ben ingenomen met het initiatief van het Parlement om een forum in te stellen dat dit proces zal begeleiden. Het zal mij een groot genoegen zijn in hoogsteigen persoon de Commissie te vertegenwoordigen bij de bijeenkomsten ervan.</p>
    </intervention>
    <intervention id="1-068" speaker_id="1906" name="Bernhard RAPKAY" is_mep="True" mode="spoken" nationality="Germany" birth_date="08-01-1951" birth_place="Ludwigsburg" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">rapporteur voor advies van de Commissie economische en monetaire zaken. – Mevrouw de Voorzitter, ik spreek natuurlijk ook namens mijn fractie, maar primair als degene die het advies van de Commissie economische en monetaire zaken heeft geschreven.</p>
      <p sl="de">Ik ben het volledig eens met de rapporteur, Joel Hasse Ferreira, en ik sta ook achter de stelling in zijn verslag dat diensten van algemeen belang niet alleen belangrijk zijn voor de sociale en economische cohesie, maar ook voor de concurrentiepositie van het Europese bedrijfsleven. Dat geldt nog sterker voor de sociale diensten van algemeen belang.</p>
      <p sl="de">Het is niet mijn taak om de verschillende voorstellen van onze collega Hasse Ferreira te beoordelen, maar wel om nogmaals te wijzen op wat we in dit Parlement indertijd hebben besloten in mijn eigen verslag over het witboek inzake de diensten van algemeen belang. Ik stel vast dat de inhoud van het advies van onze commissie door de heer Hasse Ferreira op een werkelijk tevredenstellende manier is overgenomen.</p>
      <p sl="de">Diensten van algemeen belang zouden kwalitatief hoogwaardig, algemeen toegankelijk en overal beschikbaar moeten zijn. Bovendien moeten ze voor een optimale prijs worden geleverd, rekening houdend met het evenwicht in de samenleving, en moet de voorzieningszekerheid op de lange termijn op hoog niveau staan. Het is natuurlijk mogelijk om diensten van algemeen belang te leveren op een markt waar een fair concurrentieklimaat heerst. Daarbij moet de hand worden gehouden aan het principe dat particuliere en openbare bedrijven op voet van gelijkheid moeten worden behandeld. De regels van de markt mogen echter niet verhinderen dat overheden diensten verlenen. De beste garantie daarvoor zijn gerichte maatregelen en specifieke voorschriften voor de sectoren. De openbare diensten moeten in de Europese Unie permanent worden geëvalueerd, om vast te stellen waar de problemen liggen, en dan moeten we de nodige voorstellen doen.</p>
      <p sl="de">We hebben de Commissie al gevraagd om de rechtszekerheid in dit verband te verhogen, en zo nodig een voorstel te doen voor een sectorale richtlijn. Ik zou dat verzoek met alle nadruk willen herhalen.</p>
    </intervention>
    <intervention id="1-069" speaker_id="28977" name="Roberto MUSACCHIO" is_mep="True" mode="spoken" nationality="Italy" birth_date="03-09-1956" birth_place="Miami " p_group="Confederal Group of the European United Left - Nordic Green Left" m_state="IT">
      <p sl="it">rapporteur voor advies van de Commissie milieubeheer, volksgezondheid en voedselveiligheid . – Voorzitter, geachte collega’s, ik neem hier het woord als schaduwrapporteur namens de Milieucommissie om ons advies over dit verslag toe te lichten. Ik heb met mijn werk getracht ruimte te scheppen voor een discussie die zich er niet toe zou beperken simpelweg het debat dat kenmerkend was voor de Bolkestein-richtlijn nog eens over te doen. Mijn fractie en ik waren tegen die richtlijn gekant, daar het voorstel diensten in de brede zin van het woord tot gewone goederen degradeerde.</p>
      <p sl="it">Hoewel wij nog steeds hetzelfde standpunt huldigen, heb ik met mijn aanpak ernaar gestreefd om een praktische definitie van sociale en burgerschapsdiensten te geven en duidelijk te maken wat dergelijke diensten voor Europa moeten inhouden. Universaliteit, toegankelijkheid voor iedereen en democratisch beheer dienen daarbij voorop te staan, want het gaat niet om diensten die de markt verschaft maar om echte diensten voor de burgers, waarvoor een andere, zelfstandige rechtsgrond nodig is.</p>
      <p sl="it">De Milieucommissie heeft haar steun uitgesproken voor dit advies, dat volgens mij een nuttige rol kan spelen bij het algemene debat over het voorstel.</p>
    </intervention>
    <intervention id="1-070" speaker_id="28378" name="Luisa Fernanda RUDI UBEDA" is_mep="True" mode="spoken" nationality="Spain" birth_date="14-12-1950" birth_place="Sevilla" p_group="Group of the European People's Party (Christian Democrats) and European Democrats" m_state="ES">
      <p sl="es">rapporteur voor advies van de Commissie interne markt en consumentenbescherming. – Mevrouw de Voorzitter, ik voer het woord op deze zitting als rapporteur voor advies van de Commissie interne markt, die het advies met grote meerderheid heeft goedgekeurd.</p>
      <p sl="es">Sommige punten van het advies zijn, ofwel qua strekking dan wel meer expliciet, overgenomen in het verslag dat de heer Hasse Ferreira ons hier vanmiddag heeft voorgelegd.</p>
      <p sl="es">Ik zou willen ingaan op een aantal begrippen in het verslag van de Commissie interne markt en consumentenbescherming of op de kenmerken van de zogenoemde sociale diensten van algemeen belang.</p>
      <p sl="es">Al deze diensten maken ongetwijfeld deel uit van wat in bredere zin en op misschien minder duidelijk te definiëren wijze het Europese sociale model wordt genoemd, een model waaraan zij mede vorm hebben gegeven.</p>
      <p sl="es">Nog een punt dat buiten kijf staat, is dat op deze diensten het subsidiariteitsbeginsel van toepassing behoort te zijn, en dat het dan ook aan de lidstaten is om niet alleen vast te stellen op welk gebied die diensten van toepassing zijn maar ook welk model en welk stelsel gebruikt worden.</p>
      <p sl="es">Dan is er nog een punt dat naar mijn idee algemeen aanvaard is, namelijk dat we te maken hebben met een dynamische omgeving waarin de vraag vanuit de samenleving en dus ook de opneming van nieuwe sociale diensten voortdurend aan veranderingen onderhevig zijn.</p>
      <p sl="es">Als rapporteur voor advies van de Commissie interne markt en consumentenbescherming zou ik er ten slotte de aandacht op willen vestigen dat de verlening van deze sociale diensten ook moet worden afgestemd op de rechtszekerheid en op de vrije mededinging.</p>
      <p sl="es">We mogen namelijk niet vergeten dat elke staat verschillende modellen heeft voor de toepassing van deze diensten. In het geval van de openbare diensten moeten de sociale diensten worden gewaarborgd door de overheden, maar het zijn niet noodzakelijkerwijs die overheden die de diensten rechtstreeks verlenen.</p>
      <p sl="es">Ik ben dan ook van mening dat dit Parlement en de Commissie goed moeten beseffen dat wanneer die diensten door particuliere leveranciers worden geleverd, het zaak is de rechtszekerheid veilig te stellen van de leveranciers die hun diensten over het hele grondgebied van de Europese Unie willen leveren. Bij het veiligstellen van die rechtszekerheid moeten de specifieke kenmerken van die sociale diensten van algemeen belang worden geëerbiedigd - met name vanwege het hieraan gerelateerde aspect van de schepping van werkgelegenheid.</p>
    </intervention>
    <intervention id="1-071" speaker_id="4293" name="Gabriele STAUNER" is_mep="True" mode="spoken" nationality="Germany" birth_date="22-04-1948" birth_place="Wolfratshausen" p_group="Group of the European People's Party (Christian Democrats)" m_state="DE">
      <p sl="de">rapporteur voor advies van de Commissie juridische zaken. – Mevrouw de Voorzitter, geachte collega’s, de Commissie juridische zaken heeft tijdens een intensief debat geprobeerd om de juridische problemen van de dienstenrichtlijn en van de richtlijn voor gezondheidsdiensten, waarop de Commissie ongetwijfeld nog in zal gaan, op een rijtje te zetten. De commissie ten principale, de Commissie werkgelegenheid en sociale zaken, heeft onze voorstellen grotendeels overgenomen, en daarvoor ben ik heel dankbaar. Wij wilden graag dat duidelijk wordt gezegd dat de Commissie juridische zaken ernstig betwijfelt dat een Europese regeling de sociale dienstverlening voor onze burgers daadwerkelijk kan verbeteren, en dat de efficiëntie daardoor toe zal nemen.</p>
      <p sl="de">Iedere regeling die de Commissie voorstelt moet een duidelijke rechtsgrondslag hebben. Artikel 16 van het EG-Verdrag is daarvoor volgens ons niet geschikt. De Commissie juridische zaken is van mening dat dit een klassiek toepassingsgebied van het subsidiariteitsbeginsel is. Sociale diensten zijn in de lidstaten heel verschillend geregeld en gefinancierd, en ze hebben overal een eigen ontstaansgeschiedenis. De Commissie juridische zaken heeft achteraf dan ook besloten dat het vanwege het subsidiariteitsbeginsel uitsluitend aan de lidstaten is om te definiëren wat sociale diensten van algemeen belang zijn. Dit belangrijke punt is ook overgenomen.</p>
      <p sl="de">Dat betekent zonder enige twijfel dat de Commissie zich niet het recht mag toe-eigenen om de concepten te definiëren door een beroep te doen op de verschillende interpretaties van de begrippen – bijvoorbeeld in de jurisprudentie van het Europees Hof van Justitie. Ik wil met nadruk erop wijzen dat de punten 12 en 16 in de toelichting elkaar tegenspreken. Wij hebben dat vastgesteld, en het daarom niet opgenomen in de tekst van het verslag.</p>
    </intervention>
    <intervention id="1-072" speaker_id="23866" name="Edit BAUER" is_mep="True" mode="spoken" nationality="Slovakia" birth_date="30-08-1946" birth_place="Šamorín" p_group="Group of the European People's Party (Christian Democrats)" m_state="SK">
      <p sl="hu">rapporteur voor advies van de Commissie rechten van de vrouw en gendergelijkheid. – In de visie van de Commissie rechten van de vrouw en gendergelijkheid is het vraagstuk van de sociale diensten van cruciaal belang voor het verwezenlijken van de Lissabon-doelstellingen, en bovendien zullen onze demografische uitdagingen niet overwonnen kunnen worden zonder een strategie voor de ontwikkeling van dergelijke diensten.</p>
      <p sl="hu">Ik wil binnen dit geheel van problemen twee punten met name noemen: het punt van de toegankelijkheid en het punt van de kwaliteit. Aangezien respect voor de mensenrechten een fundamenteel element is van onze verwachtingen ten aanzien van de sociale diensten, is geen enkel land vrijgesteld van de verplichting om voor overheidstoestemming en het nodige toezicht op deze diensten en dienstverleners te zorgen. Over het algemeen bevinden de mensen die gebruikmaken van sociale diensten zich in een kwetsbare positie.</p>
      <p sl="hu">Een andere fundamentele eis is dat deze diensten toegankelijk zijn. Aangezien de demografische crisis die in Europa dreigt te ontstaan niet kan worden opgelost zonder een adequaat netwerk van sociale diensten, moeten we benadrukken dat de financiële lasten van deze diensten niet uitsluitend op de schouders van de burgers terecht mogen komen, of zelfs op die van de lokale overheden, die nog veel zwaardere lasten dragen.</p>
      <p sl="hu">Onze ervaring in de nieuwe lidstaten is dat de groeiende schuldenlast van de lokale overheden angstaanjagende proporties aanneemt, omdat zij niet over voldoende middelen beschikken om uitvoering te geven aan de diensten en bevoegdheden die door de staat aan hen zijn overgedragen. Van het bedrijfsleven kan ook niet verwacht worden dat het alle kosten op zich neemt, maar het voorstel om de lasten te delen verdient het om in overweging te worden genomen, op voorwaarde dat het bedrijfsleven voldoende steun en prikkels krijgt, zoals belastingvoordelen.</p>
      <p sl="hu">Het is een feit dat deze verantwoordelijkheid, op basis van het subsidiariteitsbeginsel, natuurlijk onder de bevoegdheden van de lidstaten valt, maar het delen van goede praktijken en een systeem van open coördinatie kunnen ongetwijfeld van zeer groot nut zijn op dit terrein.</p>
    </intervention>
    <intervention id="1-073" speaker_id="34174" name="Iles BRAGHETTO" is_mep="True" mode="spoken" nationality="Italy" birth_date="09-03-1953" birth_place="San Giorgio delle Pertiche" p_group="Group of the European People's Party (Christian Democrats) and European Democrats" m_state="IT">
      <p sl="it">namens de PPE-DE-Fractie . – Mevrouw de Voorzitter, dames en heren, het stellen van de vragen wat sociale diensten van algemeen belang zijn, hoe dergelijke diensten in de moderne samenlevingen worden georganiseerd en wat hun rol is bij de opbouw van het Europa van de vrijheden en solidariteit is van fundamenteel belang. Die diensten maken deel uit van het Europese sociale model waarmee de Europese Unie zich wil toerusten en zijn een prioritaire doelstelling van de Lissabon-strategie. Daarmee doen we een beroep op de complexe interactie tussen personen, samenleving en staat, waarbij het subsidiariteitsbeginsel de leidraad moet zijn.</p>
      <p sl="it">De sociale diensten van algemeen belang moeten iedereen dezelfde waarde en kansen garanderen en een concrete bevestiging zijn van het primaat van de persoon ten opzichte van de instituties en van het maatschappelijk middenveld ten opzichte van de politiek. Daarom dienen we elke vorm van dubbelzinnigheid te overwinnen en rechtszekerheid te bieden, zodat in Europa een systeem van sociale dienstverlening groeit dat aandacht heeft voor de behoeften van de persoon en alles wat het maatschappelijk middenveld te bieden heeft, ontplooiingsmogelijkheden geeft.</p>
      <p sl="it">Het Parlement is de plek bij uitstek om over deze thema’s een brede discussie te houden. Het verslag dat we zullen aannemen, is de vrucht van een compromis van de meerderheid van het Parlement. Het is de start van een debat waarbij we reikhalzend uitkijken naar het wetsvoorstel dat de Europese Commissie bij het Parlement zal indienen.</p>
    </intervention>
    <intervention id="1-074" speaker_id="2107" name="Jan ANDERSSON" is_mep="True" mode="spoken" nationality="Sweden" birth_date="17-03-1947" birth_place="Helsingborg" p_group="Socialist Group in the European Parliament" m_state="SE">
      <p sl="sv">namens de PSE-Fractie. – Mevrouw de Voorzitter, om te beginnen wil ik de rapporteur, de heer Ferreira, bedanken voor zijn goede werk en voor het feit dat hij erin geslaagd is om in de commissie een brede meerderheid voor zijn voorstel te verwerven. De sociale diensten van algemeen belang zijn buiten de dienstenrichtlijn gehouden. Daar was een reden voor. Ze hebben een zeer speciale aard, waarmee ze zich onderscheiden van de commerciële diensten, en daarom zijn ze buiten de richtlijn gehouden. Het speciale karakter houdt in dat ze vaak geheel of gedeeltelijk uit overheidsmiddelen worden gefinancierd.</p>
      <p sl="sv">Ze richten zich niet primair op grond van betaalbaarheid op bepaalde groepen. Nee, sommige diensten, bijvoorbeeld de kinderzorg in mijn land Zweden, richten zich op allen. Sommige diensten richten zich op mensen met speciale behoeften, bijvoorbeeld ouderen met speciale zorgbehoeften of gehandicapten met hun speciale behoeften. Het doel is om mensen zo veel mogelijk een gelijkwaardige behandeling te geven.</p>
      <p sl="sv">De wijze van organisatie verschilt van land tot land. Vaak gaat het om plaatselijke organisaties. Ze worden democratisch bestuurd, vaak heel dicht bij de burgers. De diensten worden ook vaak door overheidsambtenaren verzorgd, maar er kan ook sprake zijn van een coöperatie en soms ook van particuliere ondernemingen. De organisaties bepalen zelf lokaal hoe ze hun werkzaamheden willen uitvoeren.</p>
      <p sl="sv">De sociale diensten zijn belangrijk voor Europa. Ze zijn belangrijk om meerdere redenen, natuurlijk vooral voor de burgers, voor alle burgers die gebruikmaken van de overheidsdiensten. Ze dragen bij tot gelijkwaardigheid en gendergelijkheid. Ze zijn belangrijk voor de economie, zoals de heer Rapkay al zei – zonder de sociale diensten in heel Europa zou de rest van de economie niet functioneren – en ze zijn vooral ook belangrijk voor de werkgelegenheid, omdat er heel veel mensen bij de sociale diensten werken, niet in de laatste plaats een grote groep vrouwen.</p>
      <p sl="sv">Wat betreft het belang van deze vraagstukken voor Europa, kan men erover discussiëren wat we op Europees niveau moeten doen. Ik deel de opvatting van de heer Rapkay en van de meesten in mijn fractie dat we een of andere vorm van een sectorspecifieke richtlijn moeten hebben, met het specifieke doel om het eigen karakter te benadrukken en om ze te onderscheiden van de commerciële diensten. Zo’n richtlijn is niet nodig om ze weg te halen van het plaatselijke niveau of omdat de situatie strijdig is met het subsidiariteitsbeginsel, maar om deze diensten te beschermen vanwege hun huidige activiteit, die de diversiteit van onze lidstaten weerspiegelt.</p>
    </intervention>
    <intervention id="1-075" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="nl">namens de ALDE-Fractie . – Voorzitter, ik begin een beetje moe te worden. Ik krijg de indruk dat we dit debat nu al honderd keer gevoerd hebben en dat er elke keer dezelfde argumenten naar voren worden gebracht. Dat doen we nu al jaren. We verschillen niet van mening als het gaat om het belang van de sociale diensten van algemeen belang. Daarover hoeven we niet te discussiëren. Maar de automatische conclusie die daaraan wordt verbonden dat, omdat er het label "sociaal" aanhangt, de marktregels dan maar niet van toepassing moeten zijn, die conclusie deel ik niet.</p>
      <p sl="nl">We zijn allemaal voor subsidiariteit, maar wat betekent dat dan subsidiariteit? Betekent dat dan dat landen of decentrale overheden - zo versta ík het - zelf kunnen beslissen hoe ze hun diensten inrichten, of betekent het - zoals sommige mensen vinden - dat de marktregels, de regels voor eerlijke concurrentie, niet van toepassing moeten zijn?</p>
      <p sl="nl">Voorzitter, ik ben niet voor wetgeving daar waar het niet nodig is. We moeten goed vaststellen waar de problemen zich voordoen en die problemen moeten gericht worden aangepakt. Met wetgeving als dat nodig is. Maar een soort algemene roep, die ik nu al jaren hoor in dit Parlement, om een wetgevend kader en sectorrichtlijn is niet nodig. Laten we eerst eens juridische helderheid verschaffen en ik verwijs daarvoor ook naar de bijdrage van de Commissie juridische zaken, die ik geheel onderschrijf.</p>
      <p sl="nl">Een andere zaak is dat veel mensen denken dat, als het label sociaal erop staat, het altijd gaat om kleine diensten die zichzelf niet kunnen bedruipen. Dergelijke diensten moeten we natuurlijk ondersteunen. Overigens staat het Verdrag dat ook gewoon toe. Het gaat bijvoorbeeld ook om sociale huisvesting. Dat is een miljardenbusiness. Dat is dan misschien wel sociaal, met een sociale doelstelling, maar het gaat wel om een hoop geld waarbij ook een hoop belangen in het geding zijn. Dan gaat het over corporaties, vakbonden, werkgevers, politici, enz.</p>
      <p sl="nl">Het enige waarover ik tot nu toe nog niets gehoord heb, is het belang van de burger als consument, als afnemer van die diensten. Want dat moet voorop staan wat mij betreft. Concurrentie heeft in heel veel gevallen geleid tot betere dienstverlening en betere tarieven, en daar waar het nodig is, kan de overheid altijd bijspringen of beschermen. Zo staat het in het Verdrag en ik zie geen enkele reden om nu met een algemene aanpassing te komen.</p>
    </intervention>
    <intervention id="1-077" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">namens de Verts/ALE-Fractie . - Mijnheer de Voorzitter, ik wil graag inhaken op een punt dat enkele collega’s aan de orde stelden, namelijk dat veel van de gebruikers van sociale diensten, bij wijze van spreken, geen alledaagse consumenten zijn. Het zijn mensen met een bepaalde sociale behoefte en daarom vinden we dat sociale diensten een ander doel dienen dan consumptie in het algemeen en mogelijk ook een andere structuur behoeven. Dit is een van de redenen dat we deze diensten uit de dienstenrichtlijn hebben gehaald; we waren van mening dat ze niet volgens dezelfde marktregels opereren als reisbureaus, bouwbedrijven of andere bedrijven in de algemene dienstensector.</p>
      <p sl="en">We hebben het in verband met deze diensten weliswaar over subsidiariteit en velen van ons waren zeer verheugd dat deze diensten onder de lidstaten blijven vallen, zodat die het recht hebben om te bepalen hoe ze deze diensten organiseren en welke diensten ze aanbieden, maar deze diensten staan vanuit minstens twee kanten onder druk. Ten eerste staan ze onder internationale druk vanwege GATS en om die reden hebben we een amendement afkomstig van de Commissie interne markt en consumentenbescherming opnieuw ingediend. Ten tweede staan ze onder druk van de markten binnen de Europese Unie, waardoor het recht van de lidstaten om zelf te bepalen hoe ze hun diensten precies willen organiseren en financieren, geleidelijk wordt aangetast en ondermijnd.</p>
      <p sl="en">Daarom vinden velen van ons in dit Parlement dat we niet alleen juridische zekerheid nodig hebben maar ook juridische bescherming, want momenteel hebben de lidstaten alleen het Verdrag om mee te werken. Soms ondervinden ze de ongewenste gevolgen van de druk van de markt omdat ze hebben gekozen voor een bepaalde opzet voor hun diensten.</p>
      <p sl="en">Wat dit verslag betreft: mijn fractie is van mening dat het oorspronkelijke verslag een heel mooi kader bood voor sociale diensten, maar dat de huidige versie niet meer is dan een vage schets die geen zekerheid en duidelijkheid biedt en waaruit geen duidelijk standpunt van het Parlement naar voren komt. We hebben in feite gezegd dat we de raadpleging nog drie maanden willen voortzetten en dat het Parlement dan zal moeten besluiten wat het wil gaan doen: houden we vast aan besluiten die eerder in verslagen zoals die van de heer Rapkay zijn genomen of krabbelen we terug en ontzeggen we onze sociale diensten de volgens velen van ons noodzakelijke juridische bescherming?</p>
    </intervention>
    <intervention id="1-078" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">namens de GUE/NGL-Fractie . – Mijnheer de Voorzitter, er bestaat een probleem van interpretatie over de activiteiten in verband met de diensten van algemeen belang. Zowel de Europese Commissie als het Hof van Justitie interpreteren de stelsels van verplichte en aanvullende sociale zekerheid, die fundamentele begrippen behelzen, zoals gezondheid, ouderdom, arbeidsongevallen, werkloosheid, pensioen, handicaps, net als de diensten die rechtstreeks aan personen worden verstrekt, preventief of voor sociale integratie, cohesie enzovoort en die sociale huisvesting, de integratie van gehandicapten en zieken, programma's voor drugsverslaafden, opleidingsprogramma's voor de arbeidsmarkt en andere omvatten, als stelsels die economische activiteiten voortbrengen, zodat de Commissie zich kan afvragen of deze diensten niet moeten worden opengesteld voor onbelemmerde concurrentie.</p>
      <p sl="el">Het is een feit dat de Commissie niet wil erkennen wat de rol is van zulke diensten van openbaar belang, namelijk dat ze fundamenteel en onontbeerlijk zijn in een samenleving. Zij wil de voorwaarden omkeren en de diensten onderwerpen aan de beginselen van de markt,waardoor derden er geld voor kunnen verlangen. Dat zal het openbare karakter en de betaalbaarheid van dergelijke diensten onder druk zetten.</p>
      <p sl="el">Tegelijk wil ze openbare verstrekkers van dergelijke diensten het leven zuur maken door zich te beroepen op het non-discriminatiebeginsel of op artikelen van het Verdrag van de Europese Unie. Dat bevoordeelt de particuliere verstrekkers, omdat de zogenaamde afschaffing van de discriminatie en de volledige onderwerping aan de concurrentie hen in staat zal stellen sociale diensten met commerciële methoden aan de man te brengen. Aangezien de sociale diensten van algemeen belang, net als de gezondheidsdiensten, zijn uitgezonderd van de richtlijn Bolkestein, is het nogal wiedes dat de Commissie andere wegen zoekt om deze diensten te onderwerpen aan een volledige liberalisering, zodat multinationals ze onder gunstigere randvoorwaarden kunnen aanbieden.</p>
      <p sl="el">Met dat gegeven in ons achterhoofd vind ik dat we het recht moeten verdedigen van de lidstaten om zelf de diensten van algemeen belang te definiëren, het openbare karakter ervan te handhaven en te verhinderen dat ze door middel van een richtlijn als handelswaar kunnen worden gebruikt door bedrijven. Deze diensten zijn van levensbelang voor de samenleving en vormen strikt genomen geen economische activiteit, maar wel een maatschappelijke noodzaak.</p>
    </intervention>
    <intervention id="1-079" speaker_id="28402" name="José Albino SILVA PENEDA" is_mep="True" mode="spoken" nationality="Portugal" birth_date="06-06-1950" birth_place="S. Mamede de Infesta" p_group="Group of the European People's Party (Christian Democrats) and European Democrats" m_state="PT">
      <p sl="pt">Mijnheer de Voorzitter, om te beginnen geef ik mijn steun aan het verslag van de heer Hasse Ferreira, die ik feliciteer met zijn werk. De sociale diensten van algemeen belang zijn heden ten dage inderdaad een belangrijk instrument voor de versterking van de economische, sociale en territoriale samenhang en kunnen worden gezien als een essentiële hefboom voor het bereiken van de doelstellingen van de Lissabon-strategie.</p>
      <p sl="pt">Die diensten spelen een fundamentele rol bij het corrigeren van sociale tekortkomingen waar de markt niet altijd op een bevredigende manier op kan reageren. De diensten hebben namelijk een aantal specifieke kenmerken wat betreft doelgroep, beheer, organisatie en financiering, waardoor zij zich onderscheiden van de traditionele diensten. De sociale diensten van algemeen belang hebben een zeer grote dynamiek verkregen, daar zij geconfronteerd worden met nieuwe uitdagingen en het Europees sociaal panorama hebben veranderd. Dat heeft tot gevolg dat de sociale diensten van algemeen belang zich tegenwoordig aan dienen te passen aan een werkelijkheid die veel meer eisen stelt. Er zijn sociale diensten van algemeen belang die een goed voorbeeld kunnen zijn voor het flexibel beheer van de arbeidsmarkt. Dergelijke ontwikkelingen dienen we op de voet te volgen, want in een aantal gevallen is er sprake van zeer geslaagde experimenten.</p>
      <p sl="pt">Daar deze diensten in de directe omgeving van de gebruiker worden geleverd, meen ik dat de regionale en plaatselijke overheden, in samenwerking met de maatschappelijke organisaties, een rol kunnen spelen bij de levering ervan. Ik ben er trouwens van overtuigd dat de algemene diensten van sociaal belang bij uitstek hun actieradius op lokaal niveau hebben. In verband daarmee meen ik dat, los van de goedkeuring van goede praktijken en een nuttige uitwisseling van ervaringen tussen de lidstaten, de verschillende cultuurpatronen in de Europese Unie gerespecteerd dienen te worden en de sociale diensten van algemeen belang gestructureerd moeten zijn en ontwikkeld moeten worden in overeenstemming met de specifieke kenmerken van elke gemeenschap. Uitgaande van het subsidiariteitsbeginsel ben ik het er daarom mee eens dat de diversiteit van de organisatie-, beheers- en financieringsmodellen van de bestaande sociale diensten in de lidstaten gerespecteerd dient te worden.</p>
    </intervention>
    <intervention id="1-080" speaker_id="1938" name="Anne VAN LANCKER" is_mep="True" mode="spoken" nationality="Belgium" birth_date="04-03-1954" birth_place="Temse" p_group="Socialist Group in the European Parliament" m_state="BE">
      <p sl="nl">Voorzitter, vooraleerst mijn felicitaties aan onze rapporteur. Ik zou willen beginnen met te stellen, zoals een aantal collega's al hebben gedaan, dat in de dienstenrichtlijn onder impuls van het Europees Parlement een brede waaier van sociale diensten is uitgesloten. Omdat het voor een meerderheid in dit Parlement ondenkbaar is dat je sociale diensten op dezelfde manier behandelt als commerciële diensten. Sociale diensten garanderen basisrechten van burgers en ze beschermen bovendien de meest kwetsbaren. Ze zijn duidelijk uitingen van solidariteit in een samenleving.</p>
      <p sl="nl">Daarom is het goed, commissaris, dat de Commissie in haar mededeling dit specifieke karakter van de sociale diensten erkent. Maar het is voor mij duidelijk dat die erkenning op zich natuurlijk niet volstaat. Subsidiariteit, beste collega's, is ook al lang geen antwoord meer. Dat bewijst Sophia in 't Veld zeer duidelijk, alsmede de mededeling van de Commissie waarin de zij zelf duidelijk maakt op welke manier de interne markt en de concurrentieregels van toepassing zijn, ook op sociale diensten. En dat is niet altijd een gunstige situatie.</p>
      <p sl="nl">Dus, om rechtszekerheid te creëren en de mate te bepalen waarin de regels inzake de interne markt van toepassing kunnen zijn op dit brede gebied, hebben we een sectorspecifieke richtlijn nodig die de subsidiariteit inderdaad beschermt en die de maatschappelijke opdracht van deze sociale diensten veiligstelt. We hebben dat al eens gesteld in het verslag van Bernard Rapkay. Vandaag in het verslag van Joel Hasse Ferreira vragen we opnieuw aan de Commissie om tegen juni van dit jaar met een voorstel te komen.</p>
      <p sl="nl">Ik weet dat het Portugese voorzitterschap de sociale dimensie van het Europees beleid een bijzonder warm hart toedraagt. Sociale diensten beschermen en blijven garanderen past perfect in dit streven. Ik hoop dan ook dat dit parlementaire verslag in het Europees Parlement een brede steun zal krijgen en dat de Commissie ons tegen de zomer een constructief voorstel doet.</p>
    </intervention>
    <intervention id="1-081" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Afgelopen najaar hebben we gedebatteerd over het Witboek van de Europese Commissie over diensten van algemeen belang. Het is jammer dat er tot dusverre slechts een zeer beperkte liberalisering van de dienstenmarkt heeft plaatsgevonden, en de huidige definitie van diensten is onduidelijk.</p>
      <p sl="lt">Vandaag hebben we het over de sociale diensten van algemeen belang, die worden gedefinieerd als diensten waarop de criteria van algemeen belang worden toegepast - universaliteit, transparantie, continuïteit, toegankelijkheid, enzovoorts. Deze diensten dragen bij aan een hoge werkgelegenheid, een hoog niveau van sociale dienstverlening en gezondheidszorg, gendergelijkheid en economische, sociale en territoriale cohesie.</p>
      <p sl="lt">Dit zijn echter slechts algemene opmerkingen. De rapporteur heeft erop gewezen dat het subsidiariteitsbeginsel en het proportionaliteitsbeginsel op de sociale diensten van algemeen belang moeten worden toegepast. Bij de toepassing van het subsidiariteitsbeginsel zullen landen echter zelf bepalen wat sociale diensten van algemeen belang zijn (ofwel welke sociale diensten van algemeen belang zijn), en daarom zullen we nooit vrij verkeer van diensten krijgen, terwijl dat op dit moment een van de belangrijkste strategieën van de EU is om het economisch concurrentievermogen te vergroten. De marktbescherming blijft bestaan, wat niet alleen het economisch concurrentievermogen aantast, maar ook verhindert dat de consumenten op het juiste moment de juiste diensten krijgen aangeboden.</p>
      <p sl="lt">Wanneer we over diensten debatteren, met inbegrip van sociale diensten van algemeen belang, moeten we deze eerst definiëren.</p>
    </intervention>
    <intervention id="1-082" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, mijnheer de commissaris, sociale diensten zijn een instrument om de doelstellingen van het sociaal beleid te bereiken. Ze staan in dienst van het algemeen belang en dragen ertoe bij dat de sociale grondrechten van alle burgers worden gerespecteerd. Ze zijn dus de sociale pijler van de Europese samenleving. Om die reden, en ook omdat ze bijzondere kenmerken hebben, heeft het Europees Parlement vorig jaar besloten om de sociale diensten niet in de dienstenrichtlijn te behandelen. Nu probeert de Commissie in deze mededeling om deze diensten weer te onderwerpen aan de wetten van de markt, en dat is de verkeerde weg.</p>
      <p sl="de">De Commissie aarzelt om een wetgevend kader voor de sociale diensten van algemeen belang te eisen, en dat is schadelijk voor de Europese Unie. We moeten in een wet heel duidelijk vastleggen dat de sociale diensten een essentieel onderdeel zijn van het algemeen welzijn, en wel meteen. De afgevaardigden die van mening zijn dat een dergelijke heldere uitspraak nu moet worden gedaan mogen zich niet aansluiten bij het wollige compromis van de Commissie, ze moeten het besluit van het Europees Parlement in het kader van het witboek inzake de diensten van algemeen belang steunen – en dus ook ons voorstel.</p>
    </intervention>
    <intervention id="1-083" speaker_id="2315" name="Jean Louis COTTIGNY" is_mep="True" mode="spoken" nationality="France" birth_date="12-09-1950" birth_place="Hesdin" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, commissaris, geachte collega’s, ik wilde allereerst onze collega Joel Hasse Ferreira bedanken voor zijn werk. Beraadslagen over sociale diensten van algemeen belang (SDAB) is niet eenvoudig, maar hij heeft gedurende al onze bijeenkomsten aangetoond goed te kunnen luisteren.</p>
      <p sl="fr">Het belang van het rapport van onze collega is gelegen in het op gang brengen van een raadpleging van de betrokken partijen om het karakter van de SDAB beter tot uitdrukking te brengen bij het ten uitvoer leggen van gemeenschapsrecht. Sociale diensten worden met name gekenmerkt door het feit dat ze afgestemd zijn op de persoon, dat ze fundamentele sociale rechten implementeren en dat ze bijdragen aan sociale cohesie door de kwetsbaarste mensen te beschermen. In dit opzicht vormen ze een vast bestanddeel van het Europese sociale model want, in hun huidige vorm, zijn ze specifiek voor Europa en dragen ze bij aan de Europese groeistrategie. Ze vertegenwoordigen een dynamische economische sector en creëren banen, zonder dat ze over één kam te scheren zijn met andere diensten van algemeen economisch belang. De diensten steunen op het solidariteitsbeginsel en nabijheid tegenover de gebruikers.</p>
      <p sl="fr">Het probleem met de meeste SDAB vandaag de dag is dat ze direct in het toepassingsgebied van de communautaire verdragen vallen; met andere woorden: ze zijn onderworpen aan de regels van de interne markt en aan mededingingsregels. De vraag is dan ook hoe deze regels toegepast moeten worden, gezien de noodzaak dat de overheid invloed blijft uitoefenen op het aanbod van diensten. Deze doelstelling om overheidsdiensten te reguleren komt tegemoet aan het legitieme streven om de kwaliteit van diensten te handhaven en ze toegankelijk te maken in stedelijke en rurale gebieden, maar ook om de gebruikers en kwetsbare personen te beschermen die ervoor in aanmerking komen.</p>
      <p sl="fr">Onze eigen communautaire regels mogen niet ten koste gaan van ons sociale model, dat we verder willen ontwikkelen als alternatief voor ongebreideld liberalisme.</p>
    </intervention>
    <intervention id="1-084" speaker_id="1904" name="Karin JÖNS" is_mep="True" mode="spoken" nationality="Germany" birth_date="29-04-1953" birth_place="Kiel" p_group="Socialist Group in the European Parliament" m_state="DE">
      <p sl="de">Mijnheer de Voorzitter, allereerst zou ik de rapporteur willen feliciteren. Sociale diensten van algemeen belang zijn een sleutelelement van het sociale Europa. Ze vallen onder de diensten van algemeen belang, en zijn bedoeld om ervoor te zorgen dat wie steun of hulp nodig heeft, die ook krijgt, waar hij ook woont, en onafhankelijk van zijn inkomen.</p>
      <p sl="de">Sociale diensten moeten niet alleen algemeen toegankelijk en betaalbaar zijn, ze moeten ook van bijzonder hoge kwaliteit zijn. Ze zijn namelijk afgestemd op het individu – dat is al gezegd – en staan in dienst van het algemeen belang. Daarom mogen ze niet worden blootgesteld aan de vrije mededinging. Integendeel, ze moeten een speciale bescherming genieten, en de wettelijke bepalingen voor de mededinging moeten duidelijk zijn.</p>
      <p sl="de">Ik zou het voorbeeld van de verzorging van ouderen willen noemen, en erop willen wijzen dat de demografische veranderingen ons voor steeds grotere uitdagingen stellen. We moeten er tenslotte voor zorgen dat iedereen in onze samenleving het recht en de mogelijkheid heeft om op een waardige manier oud te worden.</p>
    </intervention>
    <intervention id="1-085" speaker_id="2286" name="Harald ETTL" is_mep="True" mode="spoken" nationality="Austria" birth_date="07-12-1947" birth_place="Gleisdorf" p_group="Socialist Group in the European Parliament" m_state="AT">
      <p sl="de">Mijnheer de Voorzitter, dames en heren, als we er niet in slagen om de sociale diensten beter te beschermen, en als we ze al meer blootstellen aan de regels van de concurrentie, zal de Europese motor zeker vastlopen.</p>
      <p sl="de">In 2006 was de economische groei weliswaar hoog, en er zijn meer banen gecreëerd, maar ook de armoede is gegroeid. Daarom is het heel normaal dat ook bedrijven hun maatschappelijke verantwoordelijkheid op zich nemen, en meewerken aan het leveren van de sociale diensten, en dat de lidstaten de sociale partners sterker betrekken bij het uitwerken van de concepten.</p>
      <p sl="de">We moeten de armoede in Europa ook bestrijden met goede sociale diensten. Sociale diensten zijn niet te vergelijken met de reparatie van een auto. Sociale diensten moeten haalbaar en betaalbaar zijn. Daarvoor hebben we een Europees juridisch kader nodig, een sectorale richtlijn, en de solidariteit van de overheden van de lidstaten, maar ook een groot verantwoordelijkheidsbesef bij het Europees Parlement. Voor clichés kopen we niets.</p>
    </intervention>
    <intervention id="1-086" speaker_id="5735" name="Anne FERREIRA" is_mep="True" mode="spoken" nationality="France" birth_date="18-03-1961" birth_place="Saint Quentin" p_group="Socialist Group in the European Parliament" m_state="FR">
      <p sl="fr">Mijnheer de Voorzitter, ik wilde allereerst de heer Hasse Ferreira feliciteren met zijn uitstekende verslag en met de cruciale punten die het bevat. Ik wil tevens in herinnering roepen hoe de Europese burgers een jaar geleden, tijdens de stemming over de dienstenrichtlijn, hun krachten bundelden. Dankzij deze mobilisatie kon de tekst verbeterd worden en lieten onze instellingen hun voornemen varen om alle diensten te liberaliseren, ongeacht welke missie en behoeften ze vervullen.</p>
      <p sl="fr">Nu moeten we fungeren als spreekbuis voor deze burgers, en voor de waarden die ze net als wij hoog in het vaandel dragen en waaraan onze rapporteur gestalte geeft. De door de SDAB vervulde taken staan ten dienste van de mensenrechten, de menselijke waardigheid, het algemene belang en de sociale cohesie, en sluiten daarmee direct aan bij het Handvest van de grondrechten. Dat niet willen erkennen en de verwarring tussen de begrippen economische dienst en marktdienst in stand houden, zoals de Commissie doet, betekent voorbijgaan aan de bijzondere sociale dimensie van Europa en aan waar Europa voor miljoenen Europeanen voor staat. Specifieke wetgeving is noodzakelijk om ervoor te zorgen dat mensen hun recht op deze diensten kunnen doen gelden en dat ze daadwerkelijk worden verleend.</p>
    </intervention>
    <intervention id="1-087" speaker_id="33994" name="Alexandru ATHANASIU" is_mep="True" mode="spoken" nationality="Romania" birth_date="01-01-1955" birth_place="Bucureşti" p_group="Socialist Group in the European Parliament" m_state="RO">
      <p sl="nl">Nu voi mai relua aici tot ceea ce s-a spus, foarte corect, legat de poziţia serviciilor sociale de interes general. Aş vrea doar să fac câteva scurte aprecieri. În primul rând, solidaritatea socială şi coeziunea socială reprezintă marca de calitate a Uniunii Europene. În al doilea rând, serviciile sociale, sunt prin definiţie, bazate pe un acces nediscriminat, pe durabilitatea serviciului şi pe protejarea celor vulnerabili. În al treilea rând, este o responsabilitate a instituţiilor europene, astăzi, să găsească soluţia cea mai apropiată şi cea mai potrivită pentru a rezolva aceste probleme. Personal, consider că avem nevoie de o directivă-cadru pe care Comisia s-o prezinte instituţiilor Uniunii Europene şi, în primul rând Parlamentului European astfel încât principiile din acest domeniu să fie bine sistematizate.</p>
      <p sl="nl">Rămâne însă în sarcina fiecărui stat membru să definească, să organizeze şi să finanţeze serviciile sociale de interes general. Noi trebuie să stabilim o dată în plus faptul că au prioritate misiunile sociale asupra regulilor de concurenţă ale pieţii. Aş vrea să închei spunând câteva cuvinte pe care le-a spus un mare francez, un mare european avant la lettre, şi pe care o să le spun în franceză. Este vorba de părintele lui Emile şi părintele contractului social, Jean Jaques Rousseau. El spunea cu multă raţiune că: L'ordre social ne vient pas de la nature, il este fondé sur de conventions . Avem nevoie de convenţii.</p>
    </intervention>
    <intervention id="1-088" speaker_id="966" name="Jean-Claude MARTINEZ" is_mep="True" mode="spoken" nationality="France" birth_date="30-07-1945" birth_place="Sète" p_group="Non" m_state="FR">
      <p sl="fr">Mijnheer de Voorzitter, zoals iedereen al heeft gezegd voert het verslag van onze collega Ferreira ons eens te meer naar de kern van het Europese sociale model, dat ons onderscheidt van de Verenigde Staten.</p>
      <p sl="fr">Achter dit verslag zitten uiteraard kinderen, ouderen, zieken, kansarmen, gehandicapten, en uiteindelijk als we niet oppassen euthanasie, met Nederland, België en straks Frankrijk.</p>
      <p sl="fr">We bevinden ons dus in het rijk van wat wij, het Franse volk, al ruim een eeuw lang – in duizenden boeken, lessen en proefschriften – “openbare diensten” noemen. Daarom hebben de Fransen op 29 mei 2005 tegen de grondwet van de particuliere diensten gestemd. Met het prachtige woord “openbare dienst” zeggen wij namelijk dat er in een samenleving van vrouwen en mannen gezamenlijke dimensies zijn van wat eigendom is van de staat als geheel, en dat binnen deze gezamenlijke dimensies, zoals ziekenhuizen, scholen en gezondheidszorg, diensten worden geleverd aan het publiek. En deze term verdient de voorkeur boven dienst van algemeen belang, die verwarring zaait en het moeilijk maakt aan te geven waar de grens ligt tussen de particuliere sector en algemeen belang, maar ook tussen de commerciële markt – met zwaarwegende belangen die met elkaar in strijd zijn – en openbare goederen, iets wat Thomas van Aquino in zijn tijd reeds aanduidde als collectieve goederen.</p>
      <p sl="fr">En juist om deze dubbelzinnigheid te voorkomen stellen wij wetgeving op: om welke diensten gaat het, waar komen ze vandaan, hoeveel geld trekken we ervoor uit, wat zijn de bevoegdheden van de Unie enerzijds en toe waar reikt de subsidiariteit anderzijds, waar ligt de geografische grens tussen het Europa van mevrouw Thatcher en het sociale Europa, waar ligt de grens, als het gaat om huisvesting, werkgelegenheid, kinderopvang en ziekenzorg, tussen de rijken, die terecht kunnen in de particuliere sector, en de armen die dit niet kunnen?</p>
      <p sl="fr">Een Amerikaanse president had een bordje op zijn bureau waarop stond: “The buck stops here”. De definitie van sociale diensten van algemeen belang luidt: “The market stops here”.</p>
    </intervention>
    <intervention id="1-089" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. - Dames en heren, hartelijk dank voor het buitengewoon diepgravende en interessante debat. Graag zou ik even stil willen staan bij een aantal elementen in het debat die mijns inziens in het bijzonder van belang zijn.</p>
      <p sl="cs">Openbare diensten van algemeen belang komen in deze discussie ondubbelzinnig naar voren als iets unieks. Alleen al om het blote feit dat zij voorzien in de invulling van rechten, alleen al om het blote feit dat ze gericht zijn op mensen die uitermate kwetsbaar en uitermate zwak zijn of zouden kunnen worden als het gaat om het opkomen voor de eigen positie en de eigen rechten, zijn het niet zomaar gewone diensten. Ook ondubbelzinnig was de nadruk op het subsidiariteitsbeginsel, en tevens werd er op gewezen dat er uit allerlei richtingen een veelheid aan verschillende soorten oplossingen wordt aangedragen en dat er sprake is van enige onduidelijkheid wat betreft de juridische status van deze diensten, voornamelijk in verhouding tot de beginselen van de interne markt.</p>
      <p sl="cs">Dames en heren, ik denk dat al deze kwesties van een zodanig belang zijn dat ze verdere aandacht verdienen. De Commissie wenst het volgende te doen: ten eerste een Europese strategie indienen over sociale diensten van algemeen belang die komende herfst zal worden goedgekeurd. In deze mededeling zullen de verdere stappen die de Commissie wenst te ondernemen uit de doeken worden gedaan. De Commissie beoordeelt dan de juridische haalbaarheid van een juridisch instrument hiervoor en een goed politiek moment om deze in te dienen. Parallel aan de mededeling wordt dan tevens het eerste tweejaarlijkse verslag over sociale diensten van algemeen belang gepubliceerd. Het doel van dat verslag is een algeheel overzicht te geven van de situatie op het gebied van de sociale diensten van algemeen belang, het sociaaleconomisch belang van deze sector uit te lichten, alsook een overzicht te geven van de ontwikkelingen op het vlak van regelgeving in deze periode.</p>
      <p sl="cs">Dames en heren, ik ben het met u eens dat sociale diensten van algemeen belang een onlosmakelijk onderdeel zijn van ons sociaal model en dat er in de toekomst grote veranderingen op dit vlak te verwachten zijn die ons voor nieuwe uitdagingen zullen stellen, en dat het nodig is tot actie over te gaan. Dank u wel.</p>
    </intervention>
    <intervention id="1-090" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem18" title="18. Maatschappelijk verantwoord ondernemen: een nieuw partnerschap (debat)">
    <intervention id="1-092" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Aan de orde is het verslag (A6-0471/2006) van Richard Howitt, namens de Commissie werkgelegenheid en sociale zaken, over maatschappelijk verantwoord ondernemen: een nieuw partnerschap (2006/2133(INI)).</p>
    </intervention>
    <intervention id="1-093" speaker_id="2073" name="Richard HOWITT" is_mep="True" mode="spoken" role="rapporteur" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, bedrijven, politici en vooral burgers begrijpen dat de armoede in de wereld en milieuproblemen vandaag de dag zeer hardnekkig zijn. Tien jaar geleden zijn veel bedrijven begonnen te onderzoeken hoe ze de sociale gevolgen en de milieugevolgen waarmee ze zelf worden geconfronteerd, kunnen beheersen door middel van initiatieven voor maatschappelijk verantwoord ondernemen (MVO). We kunnen niet van het bedrijfsleven verwachten dat zij de verantwoordelijkheid voor deze uitdagingen alleen dragen. Het wordt nu echter tijd dat de mededelingen, de conferenties en de gedragscodes duidelijke en meetbare vruchten gaan afwerpen en dat er een verschuiving van proces naar uitkomst plaatsvindt.</p>
      <p sl="en">Bij deze stemming zal het Europees Parlement de aandacht vestigen op de beperkingen van vrijwillige MVO-verslaglegging en de sociale audits zoals we die thans kennen. We zullen aangeven dat de zucht naar steeds lagere prijzen ten koste kan gaan van de eerlijke behandeling van werknemers. We zullen er met klem op wijzen dat MVO alleen werkt als we een benadering met meer betrokken partijen, internationaal overeengekomen normen en onafhankelijke waarneming en verificatie hanteren. We zullen vragen om maatregelen waarmee misbruik in ontwikkelingslanden kan worden tegengegaan en die benadeelden in staat stellen om vergoeding te eisen.</p>
      <p sl="en">Ik maak uit de mededelingen van de Commissie op dat zij zich uit dit debat terugtrekt, dat ze een benadering van ‘alles moet kunnen’ van MVO voorschrijft en riskeert dat Europa ten opzichte van de rest van de wereld achterop raakt. Ik ga vanavond echter niet voorstellen om de benadering van de Commissie af te wijzen. Nee, ik vraag het Europees Parlement om een constructieve bijdrage te leveren aan het herschrijven van de agenda en om, waar de Commissie toezeggingen doet, uitgebreide aanbevelingen te doen om de mooie woorden in concrete daden om te zetten, om de totstandkoming van het Verbond voor het bedrijfsleven volledig transparant te maken, om het vertrouwen in het Multistakeholder Forum te herstellen en weer met de NGO’s om de tafel te gaan zitten, om een echte financiële bijdrage te leveren zodat MVO tot ontwikkeling kan komen, en om de steun voor de MVO-beginselen daadwerkelijk te vertalen in Commissiebeleid en -programma’s, onder andere op het gebied van ondernemingschap, werkgelegenheid, corporate governance en, met name, handel en ontwikkeling.</p>
      <p sl="en">Ik weet dat commissaris Verheugen en commissaris Špidla vanavond niet alle aanbevelingen van het Parlement kunnen aanvaarden. Ik ben echter dankbaar voor de persoonlijke ontmoetingen die ik tijdens de totstandkoming van dit verslag met hen heb gehad en die mij een hart onder de riem hebben gestoken. Ik vraag hun nu openlijk om te beloven dat er tijdens de ambtstermijn van deze Commissie daadwerkelijk werk zal worden gemaakt van MVO op EU-niveau.</p>
      <p sl="en">Ik weet ook dat enkele Parlementsleden zich tijdens het debat tegen het verslag zullen verzetten. Tegen hen zeg ik dat dit verslag een zorgvuldig opgesteld compromis is tussen de fracties. Ik spreek dan ook mijn oprechte waardering uit voor de schaduwrapporteur.</p>
      <p sl="en">Een heel duidelijke nieuwe wet die zeker onze steun krijgt, betreft de verplichte milieu- en sociale verslaglegging door ondernemingen, waarin ons vorige standpunt wordt herhaald en waarmee dit Parlement een krachtig politiek signaal afgeeft. Al onze andere voorstellen gaan over het effectiever hanteren en ten uitvoer leggen van het bestaande regelgevingskader en steun voor vrijwillige initiatieven.</p>
      <p sl="en">Tegen de tegenstanders binnen dit Parlement en een enkele vereniging erbuiten zeg ik dat hun enthousiasme om maatregelen op EU-niveau te blokkeren de zaak volgens mij geen recht doet en dat ze niet handelen in het belang van de bedrijven als het gaat om MVO. Neem het Deense farmaceutische bedrijf Novo Nordisk, dat ons namens het initiatief voor de mensenrechten van de koplopers bij ondernemingen (BLIHR) liet weten dat het minimumnormen noodzakelijk acht om op dit terrein tot een level playing field te komen. Neem de Europese dienst voor onderzoek en investeringen, die aangaf het zeer te zullen toejuichen als wij erin slagen om de belangstelling van de Commissie in een meer omvattende benadering van MVO op te wekken. Of neem de Franse werkgeversconfederatie MEDEF, die ons namens Business Europe bedankte voor de kwaliteit en de relevantie van de meeste vragen en suggesties waarmee we kwamen.</p>
      <p sl="en">Het is nu niet het juiste moment om ons terug te trekken. Het wordt tijd om ambitieus te zijn en visie te tonen en al deze en andere zaken samen te nemen. Een belangrijke manier om ten aanzien van de EU-initiatieven inzake MVO meer enthousiasme, dynamiek en consensus te genereren, is om er in mondiale instellingen voor te pleiten en hier in Europa betere allesomvattende MVO-initiatieven ten uitvoer te leggen. Verder is er nog het strategisch partnerschap tussen de Commissie en het mondiale verslagleggingsinitiatief dat ik voorstel, een nieuwe ondernemersdialoog tussen de EU en Japan over maatschappelijk verantwoord ondernemen en het vijfjarig jubileum van de wereldtop over duurzame ontwikkeling dit jaar dat ons in Europa de gelegenheid biedt om het voortouw te nemen bij het internationale debat over intergouvernementele initiatieven en verantwoord ondernemen, waarover in Johannesburg overeenstemming is bereikt.</p>
      <p sl="en">Toen de Commissie haar mededeling publiceerde, zei ze dat ze van Europa een centrum van excellentie op het gebied van MVO wilde maken. Toen ik dat las, was ik eerder bang dat MVO in Europa in een zwart gat zou vallen. Maar als we het over een groot deel van de aanbevelingen in dit verslag van het Parlement eens kunnen worden, geloof ik dat de ambitie van de Commissie werkelijkheid kan worden.</p>
    </intervention>
    <intervention id="1-095" speaker_id="photo_generic" name="Günter Verheugen" is_mep="True" mode="spoken">
      <p sl="de">vicevoorzitter van de Commissie. Mijnheer de Voorzitter, geachte afgevaardigden, maatschappelijk verantwoord ondernemen (MVO) is in Europa inderdaad in opmars. De mededeling van de Commissie van vorig jaar heeft geleid tot een grote golf van activiteiten en nieuwe ideeën.</p>
      <p sl="de">MVO kan een grote bijdrage leveren aan de duurzame ontwikkeling, en het innovatiepotentieel en het concurrentievermogen van Europa vergroten. MVO heeft dus alles te maken met onze strategie voor groei en werkgelegenheid. Het doel van deze strategie is tenslotte niet alleen om meer banen te creëren, maar vooral betere banen. Het gaat niet om eendagsvliegen, of om kwartaalcijfers die op het eerste gezicht goed zijn, het gaat erom dat onze bedrijven duurzaam ingaan op de veranderde omstandigheden in de mondiale concurrentie.</p>
      <p sl="de">Een goed sociaal klimaat is een belangrijke factor voor de concurrentie, maar daarvoor is niet alleen de politiek verantwoordelijk. Ondernemers dragen hun eigen verantwoordelijkheid, en die gaat verder dan alleen maar zich houden aan de wet. Ze dragen verantwoordelijkheid voor het sociale klimaat, voor het milieu, voor gelijke rechten, voor opleiding, voor innovatie en voor de structurele aanpassingen. Kortom: ze dragen verantwoordelijkheid voor de mensen die in de bedrijven werken, en voor de omgeving waarin ze actief zijn.</p>
      <p sl="de">De Commissie is blij met het gefundeerde en degelijke verslag van de heer Howitt, die de doelstellingen van de Commissie om MVO in Europa te versterken in grote lijnen steunt, en daartoe een belangrijke bijdrage levert. Ook ik ben ervan overtuigd dat het debat moet gaan over de vraag hoe we concrete resultaten kunnen bereiken, dat we de betrokken groepen volledig moeten betrekken bij de multi-stakeholder-aanpak, en dat we het hele initiatief nog beter moeten verankeren in het Lissabon-proces.</p>
      <p sl="de">De Commissie is – zoals u weet – van mening dat er grenzen zijn aan haar mogelijkheden om in te grijpen in deze kwestie. We zijn van mening dat we de ondernemingscultuur niet door wetgeving van boven af kunnen opleggen en standaardiseren. Daarom heeft de Commissie besloten om geen verordening voor MVO voor te leggen, en niet voor te stellen om de zaak op het Europese niveau te standaardiseren.</p>
      <p sl="de">Wanneer er ergens iets moet worden geregeld, wanneer we vanwege onze politieke verantwoordelijkheid eisen dat de ondernemers iets doen, dan moeten we ook de moed hebben om de nodige wettelijke regelingen in te voeren, en wel heel concreet, en gericht op de betrokken sector. Maatschappelijke verantwoording van ondernemingen is echter per definitie iets dat verder gaat dan hun wettelijke verplichtingen. Het is meer dan wat we in de regels voorschrijven.</p>
      <p sl="de">We willen de ondernemingen steunen en ze aanmoedigen om gebruik te maken van de talloze internationaal erkende instrumenten. De Commissie staat ook in de mondiale context achter MVO. Een voorbeeld daarvoor is het EU-Afrika business forum, dat mijn collega Louis Michel in het leven heeft geroepen. Daar hebben in november 2006 vertegenwoordigers van ondernemers uit beide continenten gediscussieerd over de maatschappelijke verantwoording.</p>
      <p sl="de">De Commissie zet de discussie met de ontwikkelingslanden over de vooruitgang bij het omzetten van de belangrijkste bepalingen van de Internationale Arbeidsorganisatie voort. In Europa ondersteunen we de verdere ontwikkeling van de nodige instrumenten voor de sectoren, en de multisectorale initiatieven.</p>
      <p sl="de">Mijn collega Špidla en ik komen steeds vaker ondernemers tegen die met veel inzet proberen Europa een voortrekkersrol te bezorgen op het gebied van MVO, en die daarin absoluut een voordeel zien voor hun onderneming op de markt. De Europese alliantie voor MVO is nog niet zo lang geleden opgericht, maar heeft al indrukwekkende initiatieven ontwikkeld, die als model kunnen dienen. Managers met visie en investeerders weten al lang dat een onderneming met een goede MVO-balans meestal ook een succesvolle onderneming is. Dat blijkt zelfs uit de beursnotering van deze bedrijven.</p>
      <p sl="de">De Commissie doet een beroep op het Europese bedrijfsleven om van MVO een Europees handelsmerk te maken, en een concurrentiestrijd te leveren om de beste ideeën. Een Europese onderneming moet zich bewust zijn van haar maatschappelijke verantwoording, en zich ook daarnaar gedragen. Daarover zijn de Commissie en het Parlement het volledig met elkaar eens.</p>
    </intervention>
    <intervention id="1-096" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . - Mijnheer de Voorzitter, dames en heren, mijn collega Günter Verheugen heeft een algemene kenschets gegeven van wat maatschappelijk verantwoord ondernemen inhoudt. Ik denk dat het goed is dat ook ik eraan herinner dat het hier gaat om vrijwillige toezeggingen van bedrijven die beduidend verder gaan dan de geldende wetgeving, wat uiteraard niet wegneemt dat zonder uitzondering elke wetgever, elke instantie met initiatiefrecht, elke mogelijk door hen nodig geachte vorm van wetgeving kan uitvaardigen.</p>
      <p sl="cs">Aangezien het algemeen kader duidelijk genoeg is beschreven, zou ik nu graag willen ingaan op een aantal concrete in de strategie van maart 2006 opgenomen aandachtsgebieden waarin we steun bieden aan initiatieven van bedrijven.</p>
      <p sl="cs">Op de allereerste plaats spelen bedrijven door middel van hun wervings- en personeelsbeleid de hoofdrol bij de beroepsintegratie en bevorderen zij daarmee de maatschappelijke integratie. Ten tweede is 2007 uitgeroepen tot het Europese Jaar van gelijke kansen voor iedereen. We hebben niet het recht noch de middelen ertoe om ons veelzijdige talent te verkwanselen, en steunen daarom initiatieven van bedrijven op het gebied van gelijke kansen. Ten derde: een belangrijk onderdeel van het voor het vergrijzende Europa zo broodnodige generatiepact betreft de integratie in en het behoud van oudere mensen voor de arbeidsmarkt. Evenzo belangrijk zijn de overige in de mededeling van maart opgenomen prioriteiten, zoals bijvoorbeeld volksgezondheid, investeren in levenslang leren, innovatie van onderwijs en wetenschap, alsook wereldwijd opereren. Het stuk dat u straks zult bespreken, gaat nu precies over díe kwesties.</p>
      <p sl="cs">Indien wij ervoor zorgen willen dat maatschappelijk ondernemen ook in de 21e eeuw blijft bestaan, dan moeten we een dialoog aangaan met de hele maatschappij. Om die reden hebben we in december een Multistakeholder Forum belegd over maatschappelijk verantwoord ondernemen. Tegelijkertijd hebben we besloten om tussen de bijeenkomsten van het forum door een discussieorgaan op Europees niveau bijeen te roepen, met daarin vertegenwoordigers van het maatschappelijk middenveld, de bedrijfswereld en academische instellingen. Dankzij de bijeenkomsten van het forum hebben we nu een dieper inzicht in de resultaten van de initiatieven sinds 2004. Wat de initiatieven van de Commissie betreft, denk ik dat het maatschappelijk verantwoord ondernemen steeds meer onderdeel uitmaakt van ons beleid, met name van acties in verband met het buitenlands beleid van de Europese Unie. Tevens is richting de toekomst vastgelegd welke thema’s een gemeenschappelijk belang inhouden, bijvoorbeeld onderwijs en scholing, onderzoek of de arbeidsvoorwaarden in de ketens van toeleveranciers, hetgeen uiteraard met name van groot belang is voor het bewerkstelligen van solide sociale omstandigheden bij toeleveranciers buiten Europa die leveren aan Europese bedrijven.</p>
      <p sl="cs">Er wacht ons nog bergen werk, maar we zijn op de goede weg. Uit onze discussies en gedachtewisselingen met de betrokken partijen komt naar voren dat maatschappelijk verantwoord ondernemen een zich voortdurend ontwikkelend proces is. Het is van groot belang de huidige voorwaarden te handhaven en ons te blijven inspannen.</p>
    </intervention>
    <intervention id="1-097" speaker_id="28124" name="Gunnar HÖKMARK" is_mep="True" mode="spoken" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="en">rapporteur voor advies van de Commissie industrie, onderzoek en energie . - Mijnheer de Voorzitter, om te beginnen dank ik de rapporteur en feliciteer ik hem met zijn verslag. Ik denk dat hij een verslag heeft gepresenteerd dat op brede steun van dit Parlement kan rekenen.</p>
      <p sl="en">Ik denk dat het belangrijk is om enkele opmerkingen te maken over maatschappelijk verantwoord ondernemen. Ten eerste zijn de belangrijkste functies van bedrijven het leveren van de diensten en producten waarvoor ze zijn opgericht en winst maken, omdat ze het anders niet redden. Als ze deze kerntaken niet kunnen vervullen, falen ze als werkgevers en producenten van diensten en goederen op het terrein van maatschappelijk verantwoord ondernemen.</p>
      <p sl="en">Ik denk dat dit moet worden benadrukt als we het hebben over de omschrijving van maatschappelijk verantwoord ondernemen. We hebben deze kwestie zowel in de Commissie industrie, onderzoek en energie als in onze fractie besproken en we zijn van mening dat het een kwestie van vrijwillige verantwoordelijkheid behoort te zijn, die iedere onderneming naar eigen inzicht moet invullen en die moet worden bezien in het kader van de verantwoordelijkheid die het betreffende bedrijf in de maatschappij heeft.</p>
      <p sl="en">Bedrijven vervullen een sociale rol in de maatschappij. Ze moeten goede werkgevers zijn en kwalitatief goede diensten en producten leveren, omdat ze anders hun geloofwaardigheid verliezen en het niet redden op de markt. Maar er ook zijn redenen om te stellen dat ze zich volgens hun eigen voorwaarden goed moeten gedragen, want goede en sterke bedrijven die, in Europa of waar ook ter wereld, voor fundamentele waarden opkomen, dragen niet alleen bij tot een betere wereld, maar ook tot een betere economie en betere diensten en producten.</p>
      <p sl="en">Er moet sprake zijn van vrijwillige verantwoordelijkheid, want anders moet er wetgeving komen en dan wordt het een heel andere zaak. Als we proberen de zaak te veel te stroomlijnen, gaat dit ten koste van de variatie en de dynamiek die ieder bedrijf kan bieden door zijn kansen om een goede werkgever, een goed bedrijf en een goede leverancier van diensten en producten te zijn, optimaal te benutten.</p>
    </intervention>
    <intervention id="1-098" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">rapporteur voor advies van de Commissie rechten van de vrouw en gendergelijkheid . – Mijnheer de Voorzitter, de Commissie rechten van de vrouw en gendergelijkheid verlangt met haar advies over maatschappelijk verantwoord ondernemen van de rapporteur een holistische benadering van het onderwerp, want zij vindt de rol van het bedrijfsleven cruciaal voor het eerbiedigen van de waarden van de Europese Unie, ongeacht waar zij hun bedrijfsactiviteit uitoefenen, binnen of buiten de Unie, en ongeacht hun omvang.</p>
      <p sl="el">Op wereldvlak bevordert maatschappelijk verantwoord ondernemen de fundamentele rechten van de Internationale Arbeidsorganisatie. Via een kader van vrijwillige activiteiten kunnen zij het arbeidspotentieel van vrouwen aanmoedigen, steeds in overeenstemming met de nationale en communautaire wetgeving op het vlak van gendergelijkheid en non-discriminatie, zowel bij de aanwerving als bij de bevordering of de deelname van vrouwen in bestuursorganen, ondernemingsraden, bij het plannen van activiteiten voor maatschappelijk verantwoord ondernemen.</p>
      <p sl="el">Wij feliciteren de Europese Commissie met de versterking van de nieuwe alliantie en wij denken niet dat dit een herhaling zal worden van het multilaterale forum. Een handvest van goede werkwijzen, dat de bedrijven vrijwillig ondertekenen, zal activiteiten bevorderen voor de levens- en arbeidsomgeving en helpen werk en gezin beter te combineren, naast het aanbod op het vlak van cultuur en onderwijs.</p>
      <p sl="el">Tot slot vragen wij dat goede voorbeelden van maatschappelijk verantwoord ondernemen in de verf worden gezet en worden bekroond, vooral op het gebied van gendergelijkheid, maar niet via een verplichte rapportage door het bedrijfsleven.</p>
      <p sl="el">Geachte commissarissen, staat u mij toe te zeggen dat het multilaterale forum moet voorzien in mogelijkheden voor een vrijwillige toepassing van maatschappelijk verantwoord ondernemen, maar niet als instrument voor reclame of concurrentie. Het forum is een plaats voor dialoog tussen alle sociale gesprekspartners. Laten we hopen op een aanzienlijke vrouwelijke bijdrage.</p>
    </intervention>
    <intervention id="1-099" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">namens de PPE-DE-Fractie. – Mijnheer de Voorzitter, de overgrote meerderheid van de Europese ondernemingen zegt ja tegen de maatschappelijke verantwoording, ja tegen een sociale aanpak waarbij de mens en het milieu worden ontzien, en ja tegen veilige productiemethoden. Ze steunen culturele en kerkelijke inrichtingen, sportclubs en andere verenigingen. Een voorwaarde is en blijft echter de vrijwilligheid, zoals de commissarissen net al hebben gezegd. Dat stond in het verslag van het Europees Parlement uit 2003, en een jaar later is het ook gezegd tijdens de oprichting van het Multistakeholder Forum. Wie wil dat dit vrijwillige engagement blijft bestaan, moet nee zeggen tegen bindende regels en een bureaucratisch korset.</p>
      <p sl="de">Een uitvoerige rapportage kunnen we hoogstens van een grote onderneming verwachten. Het MKB, dat is meer dan 90 procent van alle bedrijven, kan dat niet waarmaken, het heeft gewoon onvoldoende geld en personeel om uitvoerig verslag uit te brengen over MVO. De schaduwrapporteur van mijn fractie, Philip Bushill-Matthews, is erin geslaagd om het verslag-Howitt, waartegen mijn fractie in de Commissie werkgelegenheid en sociale zaken terecht nee had gezegd, door compromissen te ontdoen van zijn scherpe kantjes.</p>
      <p sl="de">Het is volgens mij een succes dat de eis om het gunnen van overheidscontracten afhankelijk te maken van het respecteren van sociale en milieuclausules vrijwel volledig geschrapt is. Ook een bedrijf dat geen ecologisch correct beplante bloemenbak voor de poort van de fabriek heeft staan, en waar in de kantine geen alternatieve gerechten op het menu staan, moet de kans krijgen om een overheidsopdracht uit te voeren.</p>
      <p sl="de">Er zijn problemen met punt 11, waarin wordt geëist om een centraal coördinatiepunt voor MVO in het leven te roepen, en met de punten 39 en 55, waarin ervoor wordt gepleit om een MVO-gezant te benoemen. Ik ben tegen de uitbreiding van de aansprakelijkheid van de ondernemers en van de verplichtingen om over MVO verantwoording af te leggen. Dat is overheidsbemoeienis, en dus onaanvaardbaar.</p>
      <p sl="de">Een laatste punt: vandaag behandelen we een initiatiefverslag, en velen nemen het niet serieus omdat ze vinden dat het slechts holle praat is, maar ik zeg: principiis obsta — smoor het kwaad in de kiem! Zodra het Europees Parlement eist dat bepaalde elementen verplicht worden gesteld, duurt het niet lang meer voor de Europese Commissie ook wetsontwerpen voorlegt.</p>
    </intervention>
    <intervention id="1-100" speaker_id="23807" name="Magda KÓSÁNÉ KOVÁCS" is_mep="True" mode="spoken" nationality="Hungary" birth_date="04-11-1940" birth_place="Budapest" p_group="Socialist Group in the European Parliament - Vice" m_state="HU">
      <p sl="hu">namens de PSE-Fractie . – Een transnationale onderneming heeft in haar netwerk in een van de nieuwe lidstaten mensen met een handicap in dienst genomen als schoonmakers in een stad die worstelt met sociale problemen. De onderneming heeft voor het in dienst nemen van deze gehandicapte werknemers van de lokale autoriteiten subsidies ontvangen waardoor vrijwel het gehele voor dit doel beschikbare budget is uitgeput. Naar mijn mening beantwoordt dit soort gedrag niet aan onze verwachtingen ten aanzien van maatschappelijk verantwoord ondernemen.</p>
      <p sl="hu">Het terugverdienen van gemaakte kosten kan en moet in alle gevallen in overeenstemming zijn met sociale doelstellingen. Daar wordt op gewezen in het uitmuntende verslag van Richard Howitt. Ik zou daaraan willen toevoegen dat het gunstige economische klimaat sinds het begin van de jaren negentig verschillende transnationale ondernemingen naar Midden- en Oost-Europa heeft gelokt. Bepaalde regio’s van de nieuwe lidstaten van de EU hebben echter nog steeds te kampen met een achterstand op meerdere gebieden. Om een beeldende term te gebruiken: ze vormen in zeker opzicht de interne periferieën van de Europese Unie. Daarom moeten we transnationale ondernemingen ook heel duidelijk maken dat hun acties in overeenstemming moeten zijn met het beginsel ‘denk mondiaal, handel lokaal’. Dit zal helpen voorkomen dat bepaalde regio’s van de Europese Unie periferieën worden waar alleen mondiaal wordt gedacht.</p>
      <p sl="hu">Om die reden denk ik dat het verslag van Richard Howitt belangrijk is, en om die reden hoop ik dat het niet ondergesneeuwd raakt door discussies over formaliteiten, maar een eigen rol zal kunnen innemen binnen het Europese sociale model van maatschappelijk verantwoord ondernemen. Maatschappelijk verantwoord ondernemen betekent niet alleen het voorkomen van schade, het vormt ook een geordend systeem voor het nemen van positieve actie. Het gaat hier niet om de vraag of bepaalde acties wel of niet kunnen worden aanbevolen, maar of ze beantwoorden aan de verwachtingen in het kader van het tot stand brengen van een betere wereld. Ik ben ervan overtuigd dat dat mogelijk is. We mogen ervan verwachten dat werknemers worden behandeld als mensen, en wel voor de volle honderd procent. Dat betekent dat er ook rekening wordt gehouden met hun rechten, gezondheid en hun culturele en sociale tradities. Het verslag van Richard Howitt is een zeer belangrijke stap op deze weg.</p>
    </intervention>
    <intervention id="1-101" speaker_id="26829" name="Siiri OVIIR" is_mep="True" mode="spoken" nationality="Estonia" birth_date="03-11-1947" birth_place="Tallinn" p_group="Group of the Alliance of Liberals and Democrats for Europe" m_state="EE">
      <p sl="et">Ik ben er zeker van dat maatschappelijk verantwoord ondernemen bevorderlijk is voor duurzame ontwikkeling en een betere uitvoering van de Strategie van Lissabon in kwesties als verstandiger gebruik van natuurlijke hulpbronnen, verbetering van de resultaten van innovatie, vermindering van armoede en natuurlijk ook betere naleving van de mensenrechten.</p>
      <p sl="et">Maatschappelijk verantwoord ondernemen moet ook fungeren als een aanvullende maatregel voor het sturen van de industrie en herstructurering en wel zodanig dat er nieuwe aspecten aan worden toegevoegd, zoals levenslang leren, gelijke kansen, maatschappelijke betrokkenheid, duurzame ontwikkeling en ethiek.</p>
      <p sl="et">De deelname van ondernemingen aan dergelijke maatschappelijke activiteiten moet vrijwillig zijn. Als wij vooruitgang willen boeken in het creëren en ontwikkelen van gewoonten op het gebied van maatschappelijk verantwoord ondernemen, dan is het noodzakelijk dat wij overeengekomen en internationaal erkende principes naleven.</p>
      <p sl="et">Wij hebben geen ander kader of overeengekomen systeem waarmee wij de activiteiten van ondernemingen met betrekking tot maatschappelijk verantwoord ondernemen adequaat kunnen meten. Daarom is het op dit moment voorbarig en onnodig om het instituut van ombudsman in het leven te roepen. Het opleggen van een wetgevingspakket zal geen positieve uitwerking hebben, maar eerdere tot negatieve tegenreacties leiden.</p>
      <p sl="et">Ik wil de rapporteur bedanken voor zijn acht jaar lange strijd om dit doel te bereiken. Dank u voor de gelegenheid om hier het woord te voeren.</p>
    </intervention>
    <intervention id="1-102" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="en">namens de Verts/ALE-Fractie . - Mijnheer de Voorzitter, ik feliciteer de heer Howitt met zijn verslag. Ik weet echter niet of ik zo blij ben met de afspraak die hij heeft gemaakt met de PPE-DE-Fractie om de kwestie waarover we morgen stemmen, af te zwakken.</p>
      <p sl="en">Ik heb gisteren deelgenomen aan een burgerraadpleging en daaruit bleek heel duidelijk wat de burgers willen, namelijk dat Europa zich actiever bezighoudt met milieukwesties. Ik denk dat de Raad van afgelopen vrijdag door de burgers goed ontvangen is.</p>
      <p sl="en">Het tweede dat burgers willen is grotere maatschappelijke verantwoordelijkheid en ik ben bang dat de Commissie Barroso-Verheugen meteen na de installatie precies de andere kant op is gegaan. Commissaris, onder druk van de wetenschap en de burgers bent u op het terrein van het milieu en energie dus al enigszins bijgedraaid. Ik heb goede hoop dat dit verslag van het Parlement, zeker als het morgen niet te veel wordt afgezwakt, u zal aanzetten tot een heroverweging van uw sociale agenda. Dat de NGO’s teleurgesteld van de onderhandelingstafel zijn weggelopen, is voor een groot deel te wijten aan het feit dat de Commissie zich niet actief genoeg heeft opgesteld in de dialoog met alle betrokken partijen.</p>
      <p sl="en">Het verslag bevat goede onderdelen waarover we morgen zullen stemmen. Ik wil één kwestie naar voren halen: het schrappen van alinea 63, waarin we de Europese Unie oproepen om ten aanzien van deze kwestie het voortouw in de wereld te nemen. Waarom is dit belangrijk? Als steeds meer Chinese olie- en mijnbouwbedrijven zich in Afrika en andere regio’s vestigen en Europa de kwestie maatschappelijk verantwoord ondernemen niet van een strikt Europees niveau naar een mondiaal niveau, een VN-niveau, weet te tillen, worden onze bedrijven daar het slachtoffer van, dus ik begrijp niet waarom de PPE-DE-Fractie en de PSE-Fractie een alinea uit het oorspronkelijke verslag waarover gestemd is, kunnen schrappen terwijl deze alinea ons oproept om ons op mondiaal niveau proactiever op te stellen.</p>
    </intervention>
    <intervention id="1-103" speaker_id="23704" name="Jiří MAŠTÁLKA" is_mep="True" mode="spoken" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">namens de GUE/NGL-Fractie . - Dames en heren, ik zou graag de heer Howitt willen complimenteren met en bedanken voor zijn initiatief en zijn verslag. Verder wil ik graag mijn steun uitspreken voor de hele reeks amendementen die in onze Commissie werkgelegenheid en sociale zaken zijn goedgekeurd.</p>
      <p sl="cs">Het kernprobleem of de hoofdkwestie van onze discussie is, zoals blijkt, de vraag of er op dit vlak überhaupt wel regelgeving nodig is en of het geheel niet op basis van vrijwilligheid zou kunnen gebeuren. Ik ben nu niet bepaald een voorstander van buitensporige bureaucratie en overbodige regelgeving. Het moge echter duidelijk zijn dat bij zoiets als de maatschappelijke verantwoordelijkheid van bedrijven het eenvoudigweg niet volstaat om te vertrouwen op een aanpak op basis van vrijwilligheid. Want anders wordt een deel van de Europese bevolking achtergesteld. Ik ben daarom van mening dat er volwaardige juridische instrumenten nodig zijn om bedrijven te dwingen aan hun verplichtingen te voldoen, zowel op sociaal vlak, alsook op het vlak van goede arbeidsvoorwaarden, een gezonde werkplek en de bescherming van het milieu.</p>
      <p sl="cs">Hoewel ik dit verslag toejuich, heb ik er met een aantal collega’s van onze fractie twee amendementen op ingediend. Het nut, of eerder het doel ervan is om een vingerwijzing te maken naar de zaken waarmee werknemers op dit moment te maken hebben, zoals bedrijfsverplaatsingen, lage lonen, onzekere arbeidsplek, een ongezonde werkplek, alsook naar tegenstrijdig beleid van de Europese Commissie op het vlak van maatschappelijke verantwoordelijkheid, dat vaak indruist tegen de doelstellingen en principes waarop maatschappelijk verantwoord ondernemen gebaseerd dient te zijn.</p>
      <p sl="cs">Ik hoop dat wij erin zullen slagen om niet enkel een verklaring hierover op te stellen, maar ook een praktisch instrument op te zetten tot het bewerkstelligen ervan, want anders is het niet meer dan de schone schijn hoog houden. Ik denk niet dat dát nu hetgeen is dat de burger van ons zien wil.</p>
    </intervention>
    <intervention id="1-104" speaker_id="4516" name="Roger HELMER" is_mep="True" mode="spoken" nationality="United Kingdom" birth_date="25-01-1944" birth_place="London" p_group="Europe of Freedom and Direct Democracy Group" m_state="GB">
      <p sl="en">Mijnheer de Voorzitter, we hebben het in dit Parlement voordurend over de agenda van Lissabon, die ervoor moet zorgen dat de EU tegen 2010 de meest concurrerende kenniseconomie ter wereld is. De voorzitter van de Commissie, José Manuel Barroso, schept graag op over zijn plannen om ter versterking van het concurrentievermogen van de Europese economieën iets te doen aan buitensporige regelgeving.</p>
      <p sl="en">Toch werd er in dit verslag, zoals het oorspronkelijk werd gepresenteerd, gestreefd naar verplichte regelgeving ten aanzien van een groot aantal bedrijfsactiviteiten, waaronder werknemersrelaties en het milieu. Maar er is al zoveel EU-regelgeving op deze terreinen, veel te veel zelfs. Wat hier werd voorgesteld, was een verdubbeling van de bestaande regelgeving, met alle mogelijke dubbelzinnigheid en verwarring van dien.</p>
      <p sl="en">Verplicht MVO zou zeer schadelijk zijn voor de concurrentie, met name voor kleine en middelgrote ondernemingen, die we voordurend lippendienst bewijzen maar ondertussen verstikken onder strenge, opdringerige en onnodige regelgeving. We hebben nu echter amendementen aangenomen waarin het vrijwillige karakter van MVO definitief wordt vastgelegd en ik steun deze amendementen in ieder geval van harte. Ik ben het met de rapporteur eens dat we MVO moeten stimuleren, maar we moeten ook het ondernemerschap, de productiviteit, het concurrentievermogen en het welvaartscheppende vermogen van het Europese bedrijfsleven beschermen.</p>
      <p sl="en">We moeten ook kennis nemen van bestaande beste praktijken met betrekking tot MVO bij bestaande grote bedrijven. Afgelopen zomer had ik het voorrecht om een bezoek te brengen aan de Gates Foundation in Seattle, die natuurlijk wordt geleid door Bill Gates van Microsoft. Wat deze stichting schenkt aan goede doelen overschrijdt het BBP van een aantal kleine landen. Misschien zou je kunnen stellen dat deze stichting meer doet om de armoede en ontbering in Afrika te verlichten dan de EU met haar hulp en omdat de organisatie onder de particuliere sector valt, geeft ze haar geld veel efficiënter uit. Ik geloof dat dit verslag met de amendementen die we voorstellen, onze steun verdient.</p>
    </intervention>
    <intervention id="1-105" speaker_id="28402" name="José Albino SILVA PENEDA" is_mep="True" mode="spoken" nationality="Portugal" birth_date="06-06-1950" birth_place="S. Mamede de Infesta" p_group="Group of the European People's Party (Christian Democrats) and European Democrats" m_state="PT">
      <p sl="pt">Mijnheer de Voorzitter, de belangrijkste functie van ondernemingen is het genereren van inkomen, maar onder bepaalde omstandigheden kan een bedrijf meer zijn dan een machine die alleen maar vermogen produceert. Een bedrijf kan ook worden gezien als een gemeenschap waar mensen leven die met elkaar in relatie treden en daarmee de onderneming tot een plek voor ontplooiing op professioneel gebied en vaak zelfs voor persoonlijk geluk maken.</p>
      <p sl="pt">Geslaagde ondernemingen, die dus waarde kunnen creëren, hebben doorgaans goede verhoudingen met hun medewerkers, klanten, leveranciers en de gemeenschap waar zij gevestigd zijn. Geslaagde ondernemingen hanteren transparante criteria voor hun contacten met de overheid en baseren hun optreden op ethische en gedragscodes. In sommige gevallen gelden voor die codes zeer strenge vereisten.</p>
      <p sl="pt">Wanneer ondernemingen hun bestaan bestendigen, kunnen we ze met levende wezens vergelijken. Zo kennen we bedrijven wier activiteiten berusten op een sterke persoonlijkheid, die eigen is aan de cultuur die zij hebben weten te creëren en ontwikkelen en die hen kenmerkt en onderscheidt van de andere. We kunnen zeggen dat het bedrijven zijn met emoties en gevoelens. Dergelijke bedrijven besluiten – naast het vervullen van hun traditionele functies – zich ook in bepaalde mate in te zetten voor de gemeenschap. Daarmee nemen zij een grotere verantwoordelijkheid op zich, die we “maatschappelijke verantwoordelijkheid” kunnen noemen. De maatschappelijke verantwoordelijkheid van ondernemingen kan mijns inziens niet bij decreet worden opgelegd maar dient het resultaat te zijn van een vrijwillige keuze. De maatschappelijke verantwoordelijkheid van een bedrijf kan nooit worden opgelegd, want in zo’n geval zou het serieus risico lopen te verworden tot een pr-instrument dat de verantwoordelijkheid van bedrijven voor sociale en milieuproblemen ontwijkt of in de weg zit. In dergelijke gevallen zou de maatschappelijke verantwoordelijkheid van ondernemingen bedrog zijn, daar zij niet authentiek is.</p>
      <p sl="pt">Ik steun dit verslag, omdat in de definitieve versie rekening is gehouden met mijn visie op het probleem.</p>
    </intervention>
    <intervention id="1-106" speaker_id="4337" name="Alejandro CERCAS" is_mep="True" mode="spoken" nationality="Spain" birth_date="25-05-1949" birth_place="Ibahernando " p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, in de eerste plaats kan ik er niet omheen onze collega Howitt te bedanken voor het fantastische werk dat hij gedaan heeft, en voor zijn buitengewone bereidheid om te luisteren naar de ideeën die wij hem als overige leden van de Commissie werkgelegenheid hebben voorgelegd. Hij blijkt ook de capaciteiten en flexibiliteit te bezitten die nodig zijn voor een zo complex dossier als het onderhavige, terwijl hij zich heeft opengesteld voor de dialoog en het overleg met andere fracties in dit Huis.</p>
      <p sl="es">Zoals hier is opgemerkt, denk ik dat het maatschappelijk verantwoord ondernemen een goede zaak op zich is. Het mag ons echter niet het idee geven dat het kader dat we nu hebben en de – vrij korte – ervaring die we in de Europese Unie hebben opgedaan, niet voor verbetering vatbaar zouden zijn. Ik denk dat de problemen in de wereld in hoog tempo toenemen, zowel de milieuproblemen als het probleem van de mensen die van alle rechten buitengesloten zijn. Volgens mij moeten we dan ook een extra inspanning leveren.</p>
      <p sl="es">Dat is het enige wat de heer Howitt ons vraagt in zijn verslag. Ik hoop dat de Commissie, wier mededeling verdeelde reacties heeft opgeleverd waarvan sommige niet bijster positief, dit als aanleiding zal zien om meer rekening te houden met maatschappelijk verantwoord ondernemen. Er kan nog veel gedaan worden, als we de schijnheilige debatten over de vraag wat vrijwillig en wat niet vrijwillig zou moeten zijn, achterwege laten. We kunnen verder werken aan de opzet van criteria om ervoor te zorgen dat de verantwoordelijkheid objectief wordt. Ondernemingen zullen dan wel vrij mogen zijn om te bepalen of ze gedragscodes aannemen, maar ze mogen niet vrij zijn om te bepalen of ze zich al dan niet aan een eenmaal aangenomen gedragscode zullen houden. Er moet transparantie zijn, het idee van maatschappelijk verantwoord ondernemen moet iets meer om het lijf hebben dan filantropie.</p>
      <p sl="es">Wij Europeanen bieden de wereld een model dat gebaseerd is op de duurzaamheid van ons economisch model voor ons en voor anderen. We kunnen het toezicht en de controle op die verplichtingen die in alle vrijheid zijn aangegaan, bevorderen. We hebben richtlijnen van de Europese Unie. Richtlijnen die niet zijn omgezet in de lidstaten over vennootschapsrecht, over milieuverantwoordelijkheid. De Commissie kan afspraken maken en niet alles vanuit het laissez faire, laissez passer- standpunt benaderen.</p>
    </intervention>
    <intervention id="1-107" speaker_id="28205" name="Jean Marie BEAUPUY" is_mep="True" mode="spoken" nationality="France" birth_date="28-11-1943" birth_place="La Chapelle/Loire" p_group="Group of the Alliance of Liberals and Democrats for Europe" m_state="FR">
      <p sl="fr">Mijnheer de Voorzitter, commissarissen, geachte collega’s, sinds een paar minuten herhaalt ieder op zijn beurt dat we niet willen dat de te nemen maatregelen zich vertalen in evenzoveel beperkingen en extra regels. Wij willen een toezegging van bedrijfsdirecties, we willen dat ze zelf het initiatief nemen en dat deze proactieve benadering internationaal toegepast wordt, wij willen dat KMO’s zich vastleggen en, zoals de rapporteur zojuist zei, wij willen niet alleen intentieverklaringen, maar ook iets concreets. Als iemand die zelf al ruim dertig jaar directeur van een bedrijf is wil ik graag dat er nu eens spijkers met koppen geslagen worden.</p>
      <p sl="fr">Met het oog hierop wil ik u een voorstel doen, commissarissen. Er is een systeem dat wereldwijd reeds toegepast wordt door honderdduizenden bedrijven. Binnen dit systeem wordt maatschappelijk verantwoord ondernemen afgedwongen via de normen ISO 9001, ISO 14001 en ISO 18001, die garanderen dat handelsrelaties met klanten beter worden, dat praktijken volledig milieuvriendelijk zijn en dat de regels ten aanzien van hygiëne, gezondheid en veiligheid volledig nageleefd worden. Commissarissen, ik wil u dan ook voorstellen deze drie beheernormen te gebruiken om bedrijven in heel Europa echt maatschappelijk verantwoord te laten ondernemen.</p>
    </intervention>
    <intervention id="1-108" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">Mijnheer de Voorzitter, ook ik dank de rapporteur voor zijn voortreffelijke verslag.</p>
      <p sl="en">Een van de kernpunten van het verslag is dat we het niet alleen hebben over maatschappelijk verantwoord ondernemen binnen de Europese Unie, maar ook daarbuiten en ook over het gedrag van Europese bedrijven elders in de wereld - weg van de dubbele moraal waarbij je op een zekere plaats volgens een bepaald wetgevingskader werkt terwijl je je daar ergens anders niets van aantrekt.</p>
      <p sl="en">Afgaande op wat we van de Commissie hebben gehoord, is het Afrikaforum een goed initiatief, maar we moeten nog veel beter kijken naar het gedrag van bedrijven in conflictgebieden. We zijn momenteel belast met de leiding van het diamantproces en daar moeten we verdere invulling aan geven.</p>
      <p sl="en">Ik heb ook in het verslag gelezen dat de vrijwillige verslaglegging zich thans stabiliseert en dat niet in alle vrijwillige verslagen aandacht wordt besteed aan het nalevingsproces ten aanzien van de toevoerketen, wat een van de belangrijkste mechanismen is om de normen mee op te krikken, om bedrijven die zich goed gedragen merkbescherming te bieden en ervoor te zorgen dat ze zich niet als onverantwoord handelende bedrijven gedragen. Ik zie uit naar het verslag van het Parlement over sociaal onverantwoorde bedrijfscultuur zodat het contrast tussen de verschillende werkwijzen zichtbaar wordt.</p>
    </intervention>
    <intervention id="1-109" speaker_id="23782" name="Jacek PROTASIEWICZ" is_mep="True" mode="spoken" nationality="Poland" birth_date="05-06-1967" birth_place="Brzeg" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, ik besef dat het concept maatschappelijk verantwoord ondernemen een steeds belangrijkere rol speelt in het debat over de mondialisering, concurrentiekracht en duurzame ontwikkeling. Volgens dit concept kiezen ondernemingen er zelf voor om in hun bedrijfsvoering rekening te houden met maatschappelijke en milieuoverwegingen.</p>
      <p sl="pl">Als bedrijven er op vrijwillige basis voor kiezen om maatschappelijk verantwoord te ondernemen, besluiten ze om meer voor het milieu en de samenleving te doen dan volgens de wettelijke voorschriften en de collectieve arbeidsovereenkomsten verplicht is. Ik zou vanaf deze plek luid en duidelijk willen laten horen dat juist het vrijwillige karakter van deze maatschappelijke betrokkenheid en deelname van het bedrijfsleven van doorslaggevend belang is.</p>
      <p sl="pl">Aangezien de maatschappelijke betrokkenheid van het bedrijfsleven vooral op vrijwillige leest is geschoeid, ben ik van mening dat indien er aanvullende verplichtingen en administratieve lasten zouden worden opgelegd, van welke aard dan ook, die zeer waarschijnlijk een averechts effect zouden hebben. Zulks zou ook indruisen tegen de principes van betere regelgeving en een betere en vereenvoudigde werking van de Europese Unie. Vandaar dat ik tien amendementen heb ingediend op de tekst van collega Howitt. Ik heb met tevredenheid vastgesteld dat de grondgedachte daarvan overgenomen is in de compromistekst van de rapporteur.</p>
      <p sl="pl">Ik zou eveneens van de gelegenheid gebruik willen maken om te onderstrepen hoe belangrijk het is dat er een methode wordt ingevoerd voor het uitwisselen van goede praktijken over hoe het concept maatschappelijk verantwoord ondernemen kan worden toegepast. Praktisch gezien biedt de Europese alliantie voor maatschappelijk verantwoord ondernemen zo’n forum. Ik zou vanaf deze plek mijn waardering willen uitdrukken voor de inzet van de Europese Commissie. Zij erkent dat de bedrijven hier de hoofdrol spelen en heeft haar steun uitgesproken voor de werking van deze alliantie, die voor zowel grote als middelgrote en kleine ondernemingen een goed en open forum vormt voor het uitwisselen van goede praktijken.</p>
    </intervention>
    <intervention id="1-110" speaker_id="28575" name="Maria MATSOUKA" is_mep="True" mode="spoken" nationality="Greece" birth_date="08-01-1974" birth_place="Lepenou" p_group="Socialist Group in the European Parliament" m_state="GR">
      <p sl="el">Mijnheer de Voorzitter, eerst en vooral wil ik de rapporteur, collega Howitt, gelukwensen met zijn systematische werk en zijn constructieve voorstellen.</p>
      <p sl="el">Het concept van maatschappelijk verantwoord ondernemen lijkt actueler dan ooit. De dramatische klimaatverandering, grotendeels het gevolg van het ongebreidelde gebruik en verbruik van natuurlijke hulpbronnen, en de onrustwekkende toename van de armoede, in combinatie met de omkering van de bevolkingspiramide, lijken het resultaat te zijn van pogingen om arbeid te devalueren en sociale verworvenheden in te perken. Als we echter inhoud willen verlenen aan dit concept moet aan minstens drie voorwaarden worden voldaan: ten eerste moet de Commissie serieus rekening houden met de voorstellen van het Parlement. Ten tweede moet worden erkend dat bedrijven hun verantwoordelijkheid moeten nemen op milieugebied, op sociaal vlak en jegens de werknemers, die voortspruit uit hun economische activiteit, zonder dat zij dit als een offer mogen beschouwen. Ten derde moet voorrang worden gegeven aan het stimuleren van investeringen die de kennis van werknemers en de ontwikkeling van nieuwe technologieën bevorderen, milieuvriendelijkere technologieën. Die twee gebieden moeten worden beschouwd als de basispijlers van maatschappelijk verantwoord ondernemen.</p>
      <p sl="el">Ten slotte is dit een uitstekende gelegenheid om aan te tonen dat concurrentievermogen niet mag worden geassocieerd met de kosten van arbeid, maar wel met eerbied voor het milieu, het bevorderen van fatsoenlijke arbeidsvoorwaarden en sociale vooruitgang in het algemeen.</p>
    </intervention>
    <intervention id="1-111" speaker_id="4535" name="Philip BUSHILL-MATTHEWS" is_mep="True" mode="spoken" nationality="United Kingdom" birth_date="15-01-1943" birth_place="Droitwich" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, de afgelopen zeven jaar heb ik gedurende langere tijd meermalen met Richard Howitt over MVO mogen debatteren. Dat is natuurlijk een zeer aangename ervaring geweest - zoals hier ook staat! Het was een hele uitdaging, maar ik weet zeker - hij zit nu te grinniken - dat hij de eerste zal zijn om toe te geven dat dit gold voor ons allebei. Ik dank hem voor de wijze waarop hij die uitdaging heeft opgepakt, want het is duidelijk dat we deze kwestie ieder vanuit een iets andere optiek hebben benaderd, hoewel we, ieder op onze eigen manier, zoals alle andere sprekers, pleiten voor MVO.</p>
      <p sl="en">Ik wil even reageren op twee kleine punten waarmee hij zijn opmerkingen opende. Ten eerste zei hij dat hij teleurgesteld was om min of meer uit het verslag van de Commissie te moeten opmaken dat ze zich uit het debat terugtrekt. Daar ben ik het niet mee eens. Ik denk dat het een zeer positief verslag was waar we blij mee moeten zijn. Ten tweede zei hij te hopen dat de Commissie eraan zal meehelpen om de NGO’s weer bij het Multistakeholder Forum rond te tafel te krijgen. In alle eerlijkheid: het lag noch aan de Commissie noch aan de multistakeholders dat ze van de onderhandelingstafel zijn weggelopen. Daar hebben ze zelf toe besloten. Het is aan hen om te besluiten of ze weer aan tafel willen of niet. Enkele van hen namen in ieder geval een minderheidsstandpunt in en daar is helemaal niets mis mee in een democratie. Maar - zoals de uitdrukking zegt - we moeten het paard niet achter de wagen spannen. De NGO’s moeten zelf bepalen of ze weer aanschuiven.</p>
      <p sl="en">Ik zal niet verder op zijn toespraak ingaan en ook niet uitvoerig ingaan op de toespraken van mijn andere collega’s maar ik weet wel - en dat zeg ik niet uit gebrek aan respect voor mijn collega’s en mijzelf - dat de voorzitter en de commissarissen zich ervan bewust zijn dat onze toespraken niet altijd voor hetzelfde publiek bedoeld zijn maar indruk moeten maken op onze kiezers in eigen land. Daar is niets mis mee; we zijn politici en dus moeten we wel. Maar ik spoor u aan om niet zozeer op ons gepraat af te gaan maar te lezen wat we vinden en te lezen waar we voor stemmen, want daar valt veel uit op te maken.</p>
      <p sl="en">Een paar aspecten van de tekst bevallen mij nog steeds niet. Ik ben het eens met mevrouw Oviir van de ALDE-Fractie in zoverre dat ik niet veel opheb met het idee van een ombudsman, maar het is een idee. Een aantal ideeën spreken mij niet zo aan, maar het zijn ideeën en al deze ideeën zijn in de regel de moeite van het overwegen waard. Het draait echter om de tekst. Ik nodig de Commissie uit om bij de drie verslagen stil te staan: het oorspronkelijke verslag dat naar de commissie is gegaan, het verslag dat geamendeerd is en waar vijftien leden van de commissie tegen hebben gestemd, en het definitieve verslag zoals dat er morgen vermoedelijk ligt. Ik denk dat dat verslag heel erg in uw straatje zal passen. Commissarissen, u vormt een fantastisch tweemanschap. Morgen zullen we laten zien dat we een sterk driemanschap zijn dat in navolging van u MVO nastreeft.</p>
    </intervention>
    <intervention id="1-112" speaker_id="28322" name="Joan CALABUIG RULL" is_mep="True" mode="spoken" nationality="Spain" birth_date="24-05-1960" birth_place="Valencia" p_group="Socialist Group in the European Parliament" m_state="ES">
      <p sl="es">Mijnheer de Voorzitter, commissaris, in de eerste plaats lijkt het duidelijk dat er steeds meer ondernemingen zijn die de maatschappelijke en milieuverantwoordelijkheid als een gelegenheid en instrument beschouwen voor het bevorderen van duurzame ontwikkeling, groei en werkgelegenheid, en ook als een goed instrument om ondernemingen en werknemers te helpen zich beter aan te passen aan de veranderingen waarmee ze geconfronteerd worden door de geglobaliseerde economie van de eenentwintigste eeuw.</p>
      <p sl="es">Ik zou op een tweetal kwesties willen ingaan. Allereerst is het duidelijk dat de ondernemingen de hoofdrolspelers zijn, maar dat ook rekening moet worden gehouden met andere partijen, zoals de consumenten of de niet-gouvernementele organisaties. Ik denk echter dat met name ook de centrale rol van de vakbonden in aanmerking moet worden genomen. De gedragscodes mogen onder geen beding de essentiële rol van de vakbonden en het collectief overleg overnemen.</p>
      <p sl="es">Ten tweede is duidelijk dat de maatschappelijke verantwoordelijkheid van ondernemingen hen moet helpen hun concurrentiepositie te verbeteren, waarbij het echter zaak is dat de etiketten met betrekking tot de maatschappelijke verantwoordelijkheid van ondernemingen op realiteit berusten en niet enkel reclamedoeleinden dienen. Want als dat niet zo is, verliezen de etiketten aan waarde, vertrouwen de consumenten de etiketten niet meer, en zal de ontwikkeling naar maatschappelijke verantwoordelijkheid van ondernemingen en zijn capaciteit om meer concurrerende ondernemingen te creëren, worden afgebroken.</p>
      <p sl="es">Vandaag de dag zijn er tal van ondernemingen die zich met overtuiging inzetten voor maatschappelijk verantwoord ondernemen, en zij weten natuurlijk dat dit een toegevoegde waarde is. Ik ben er zeker van dat de ondernemingen die dit op eerlijke, zuivere wijze doen, er geen enkel bezwaar tegen hebben dat dit met objectieve data gecontroleerd wordt.</p>
    </intervention>
    <intervention id="1-113" speaker_id="28199" name="Gábor HARANGOZÓ" is_mep="True" mode="spoken" nationality="Hungary" birth_date="27-09-1975" birth_place="Budapest" p_group="Socialist Group in the European Parliament" m_state="HU">
      <p sl="hu">Commissarissen, dames en heren, om te beginnen wil ik het verslag van mijn collega Howitt verwelkomen. Maatschappelijk verantwoord ondernemen is een gevoelig onderwerp en de meningen in het debat hierover zijn verdeeld omdat we een sterke Europese sociale omgeving willen en tegelijkertijd het concurrentievermogen van de Europese bedrijven willen vergroten. De huidige praktijk van het maatschappelijk verantwoord ondernemen is een uitstekend voorbeeld van het feit dat het versterken van de sociale dimensie en de milieudimensie niet noodzakelijkerwijs tot verslechtering van het concurrentievermogen van bedrijven hoeft te leiden.</p>
      <p sl="hu">We moeten het Europese sociale model versterken, maar daarbij moeten we voorkomen dat we een stelsel van verplichtingen invoeren dat gebaseerd is op één enkel patroon. Een beter gereguleerd vrijwillig stelsel biedt grotere kansen voor zowel producenten als consumenten, zonder dat het tot nieuwe administratieve lasten leidt die moeilijk te dragen zijn. Als we het maatschappelijk verantwoord ondernemen op een vrijwillige basis versterken door minimumnormen in te voeren die niet tot buitensporige kosten voor kleinere bedrijven leiden, zullen deze hun concurrentievermogen zelfs kunnen vergroten, mits de consumenten voldoende geïnformeerd worden over maatschappelijk verantwoorde productie- en bedrijfsvoeringspraktijken. We moeten het consumentenbewustzijn vergroten en de voorlichting aan consumenten verbeteren, omdat op die manier een markt voor maatschappelijk verantwoorde producten kan worden gecreëerd.</p>
    </intervention>
    <intervention id="1-114" speaker_id="photo_generic" name="Günter Verheugen" is_mep="True" mode="spoken">
      <p sl="de">vicevoorzitter van de Commissie. Mijnheer de Voorzitter, dames en heren, de Commissie is dankbaar voor de constructieve geest en de openheid die dit debat hebben gekenmerkt. Ik zou willen herhalen dat het verslag van de heer Howitt heel wat belangrijke voorstellen bevat, waarmee de Commissie bij de verdere uitwerking van haar MVO-beleid gaarne rekening zal houden. Samen komen we er wel uit.</p>
      <p sl="de">Het bedrijfsleven heeft behoefte aan duidelijke rechtsregels. Het moet weten wat het moet doen en wat het niet moet doen. Anders kan een onderneming op de markt niet functioneren. Ondernemers dragen een maatschappelijke verantwoordelijkheid. Daarom zijn er duizenden regels op het Europese niveau en in de lidstaten die de ondernemers dwingen om die maatschappelijke verantwoordelijkheid ook daadwerkelijk te dragen. Alle wetten die we hebben uitgevaardigd – bescherming van de consument, van de werknemer, van het milieu, van de sociale zekerheid – zijn wetten die de ondernemers dwingen om hun maatschappelijke verantwoordelijkheid op zich te nemen, de normen vast te leggen, en daar moeten we ze ook absoluut aan houden. Het conceptuele probleem van dit debat is dat het – in ieder geval voor mij – moeilijk is om zich voor te stellen hoe we een juridisch kader kunnen vastleggen voor iets dat niet bij de wet voorgeschreven is. Het idee dat we rechtsregels voor MVO bepalen betekent dat we een wet uitvaardigen waarin wordt geregeld hoe ondernemers om moeten gaan met dingen die niet bij de wet voorgeschreven zijn. Dat is een contradictio in terminis, en de Commissie heeft dit debat werkelijk af willen sluiten. We willen eindelijk concrete vooruitgang boeken. Daarom hebben we vorig jaar de Europese ondernemers aangemoedigd om dit Europees bondgenootschap voor MVO in het leven te roepen. Daar zijn al opmerkelijke ideeën uitgekomen en goede initiatieven ontplooid, dat had ik u al verteld, en het staat ook in het verslag van de Commissie dat u heeft ontvangen.</p>
      <p sl="de">De heer Turmes heeft op twee heel belangrijke punten gewezen, en ik ga daar met genoegen op in. Het eerste punt is het Multistakeholder Forum. Daaraan heeft de Commissie heel actief deelgenomen, en de Commissie zal ook ingaan op de uitstekende voorstellen die daar zijn gedaan. Er was heel veel steun voor de houding van de Commissie. Sommige niet-gouvernementele organisaties zijn niet gekomen, omdat ze een andere mening waren toegedaan dan de Commissie. Ik moet zeggen dat ik het in een democratische samenleving een vreemde houding vind als iemand aan een discussie alleen maar deel wil nemen wanneer hij zeker weet dat alle anderen het met hem eens zijn. Daarom betreur ik dat een paar niet-gouvernementele organisaties niet zijn gekomen. We willen echter ook met deze organisaties in gesprek blijven, en ik heb ze met nadruk gevraagd om de volgende keer weer wel deel te nemen aan dit werk.</p>
      <p sl="de">De heer Turmes is ook op de mondiale kant ingegaan. De Commissie staat volledig achter zijn opvattingen daarover. We zullen nog dit jaar een grote conferentie organiseren over de internationale aspecten van MVO. We hebben het onderwerp al opgenomen in onze dialoog met andere regio’s overal ter wereld, vooral met de zich economisch ontwikkelende landen en regio’s, zoals China, India, Latijns-Amerika en Afrika. We voeren hierover echter ook een dialoog met de VS, met Japan en met Europese partners. We willen deze kwestie op het mondiale niveau aan de orde stellen.</p>
      <p sl="de">Tijdens het debat is er gezegd dat er een ISO-norm bestaat voor de maatschappelijke verantwoordelijkheid van ondernemers. Dat klopt, die bestaat inderdaad. Het is echter een vrijwillige norm, de ondernemers beslissen zelf of ze zich daar wel of niet aan willen houden. Het goede nieuws is dat al meer Europese bedrijven het wel doen, en daarvan ook gebruikmaken voor hun marketing. Ze zeggen tegen hun klanten en tegen de samenleving: wij, onderneming x, houden ons aan die norm, en we willen daar ook aan gemeten worden. Ze zijn namelijk van mening dat dit gunstig is voor hun kansen op de markt.</p>
      <p sl="de">Ik zou ook namens mijn collega Špidla het Parlement aan willen bieden om nauw en constructief te blijven samenwerken. Ik wil ook herhalen dat in het verslag van de heer Howitt en in de discussie heel wat uitstekende voorstellen zijn gedaan, en dat de Commissie daarmee bij haar verdere werkzaamheden rekening zal houden.</p>
    </intervention>
    <intervention id="1-115" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Het debat is gesloten.</p>
      <p sl="nl">De stemming vindt dinsdag om 12.00 uur plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="1-116" speaker_id="34174" name="Iles BRAGHETTO" is_mep="True" mode="written" nationality="Italy" birth_date="09-03-1953" birth_place="San Giorgio delle Pertiche" p_group="Group of the European People's Party (Christian Democrats) and European Democrats" m_state="IT">
      <p sl="it">De onderneming, het vermogen te ondernemen, is de beslissende factor voor de ontwikkeling van de mens en de maatschappij. De onderneming heeft aandacht voor de producten, organisatie, marketing, design en productieprocessen. De centrale factor van de onderneming is echter het menselijk kapitaal, dat altijd bevorderd en beschermd dient te worden. Dat kapitaal is de vrucht van opvoeding, waarin lessen zijn geleerd omrent veiligheid, vertrouwen, creativiteit, leervermogen en smaak voor nut en schoonheid.</p>
      <p sl="it">De weg richting concurrentiekracht voor een economie begint bij het vermogen deze dimensies tot hun recht te laten komen en een sterke maatschappelijke verantwoordelijkheid uit te oefenen, natuurlijk ook ter bescherming van de producten maar vooral ter bescherming van de arbeid en de werknemers. Het uitoefenen van deze verantwoordelijkheid op basis van een zelfstandig en vrijwillig besluit van de ondernemer leidt tot een positieve interactie tussen onderneming, kapitaal en arbeid en draagt bij tot doeltreffend concurreren op de wereldmarkt.</p>
    </intervention>
  </section>
  <section id="creitem19" title="19. Een routekaart voor de gelijkheid van vrouwen en mannen 2006-2010 (debat)">
    <intervention id="1-118" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Aan de orde is het verslag (A6-0033/2007) van Amalia Sartori, namens de Commissie rechten van de vrouw en gendergelijkheid, over een routekaart voor de gelijkheid van vrouwen en mannen 2006 2010 (2006/2132 (INI)).</p>
    </intervention>
    <intervention id="1-119" speaker_id="4423" name="Amalia SARTORI" is_mep="True" mode="spoken" role="rapporteur" nationality="Italy" birth_date="02-08-1947" birth_place="Valdastico " p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, geachte collega’s, ik ben uiterst tevreden dat we vanavond het afsluitende debat kunnen houden over de routekaart voor de gelijkheid van mannen en vrouwen. De Commissie rechten van de vrouw heeft zich de afgelopen maanden beziggehouden met de analyse van een zeer interessant document dat de Commissie ons had doen toekomen. Het is belangrijk dat ook commissaris Špidla aan de routekaart heeft gewerkt, want de gelijkheid van de geslachten is typisch een van die onderwerpen waar nooit een definitieve oplossing voor wordt gevonden.</p>
      <p sl="it">Bij het opnieuw uitdiepen en analyseren van alle onderwerpen die ons waren voorgelegd, hebben we de mogelijkheid gehad onze aandacht vooral te richten op een aantal centrale aandachtspunten. Het uitgangspunt voor ons was het principe dat ten grondslag ligt aan al ons optreden, namelijk dat de bevordering van de rechten van de persoon voorrang moet hebben bij alle beleidsterreinen. Daaruit vloeit de logische consequentie voort dat er op Europees niveau sprake moet zijn van nultolerantie.</p>
      <a text="(Spreekster wordt door de Voorzitter onderbroken)"/>
      <p sl="it">Bij het opstellen van deze routekaart zijn we er vooral vanuit gegaan dat de bevordering van de rechten van de persoon de grondslag vormt …</p>
      <a text="(Spreekster wordt opnieuw onderbroken)"/>
      <p sl="it">Ik begin opnieuw. Ons uitgangspunt was dus de rechten van de persoon te bevorderen door ze centraal te stellen. De logische consequentie daarvan is dat we dan met nultolerantie moeten reageren als die rechten niet worden nageleefd.</p>
      <p sl="it">Wij weten helaas dat geweld ook vandaag nog in Europa een belangrijk en omvangrijk probleem is. De gegevens waarover wij beschikken laten namelijk zien dat een op de drie vrouwen tijdens haar leven geweld ondervindt. Tevens weten we dat vrouwen 52 procent van de Europese bevolking vertegenwoordigen. Daaruit kunnen we afleiden dat er ook nu nog in ons Europa een zeer hoog percentage personen is die in de loop van hun leven geweld ondergaan. Voor dit punt vragen we bijzondere aandacht van de Unie.</p>
      <p sl="it">Het tweede thema waar we ons over gebogen hebben was de armoede. Talloze, ook oudere, verslagen benadrukken dat het armoederisico vooral vrouwen treft. 85 procent van de eenoudergezinnen heeft een vrouw als gezinshoofd. Doorgaans ligt bij dergelijke gezinnen de armoedegrens op de loer. Onder andere in verband daarmee menen we dat een van de belangrijkste acties die we op het niveau van de Europese Unie kunnen ondernemen, het bevorderen van alle mogelijke beleidsmaatregelen is om vrouwen economisch onafhankelijk te maken. Daarbij gaat het met andere woorden om beleid dat de toegang tot de arbeidsmarkt vergemakkelijkt.</p>
      <p sl="it">Ook nu nog zijn er grote verschillen in arbeidsvoorwaarden tussen mannen en vrouwen, hoewel de cijfers tussen de lidstaten natuurlijk uiteenlopen. Als vrouwen werken, is hun salaris gemiddeld genomen 15 procent lager dan dat van hun mannelijke collega’s voor hetzelfde werk. Ook hier is weer beleid nodig en is toezicht vereist om te voorkomen dat die situatie in de toekomst zo blijft.</p>
      <p sl="it">De derde kwestie waar we ons over hebben gebogen betrof de eis gezin en beroep met elkaar te kunnen verenigen. Ook dat was weer een voortvloeisel van ons uitgangspunt. Om gezins- en beroepsleven met elkaar te kunnen verenigen worden er een reeks beleidsmaatregelen genoemd die – op Europees niveau maar ook met richtsnoeren voor de lidstaten – op dit terrein een geweldige bijdrage zouden kunnen leveren. De kosten van het moeder- en vaderschap moeten in een Europa waar steeds minder kinderen worden geboren ten laste komen van de collectiviteit. Voorts hebben we het historische maar nog onopgeloste probleem van tekortschietende opvang. Er moeten meer diensten komen, die beter toegankelijk en flexibeler zijn. Daarbij doel ik niet alleen op kinderopvang maar ook op de zorg voor gehandicapten, ernstig zieken en bejaarden.</p>
      <p sl="it">Daarom kunnen we er niet omheen het genderbeleid te integreren in de begroting van de Unie, de structuurfondsen, communautaire programma’s als het zevende kaderprogramma enzovoort. Bij dat beleid moeten we ons ook op het buitenland richten, want het toetredings-, nabuurschaps- en het buitenlands en ontwikkelingsbeleid kunnen niet los worden gezien van beleid dat de rechten van de vrouw bevordert. Tot slot dienen we ons ook bezig te houden met de niet minder belangrijke problemen in verband met immigratie. Tegenover zaken als het brengen in slavernij, polygamie en verminking van geslachtsorganen dient de Unie streng te zijn en, zoals ik in het begin zei, een beleid van nultolerantie te voeren.</p>
    </intervention>
    <intervention id="1-121" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . - Mevrouw de Voorzitter, dames en heren, graag zou ik het Europees Parlement en in het bijzonder de Commissie rechten van de vrouw en gendergelijkheid en de rapporteur, mevrouw Sartori, alsook de andere parlementaire commissies willen bedanken voor hun standpunt ten aanzien van het verslag over de routekaart voor de gelijkheid van vrouwen en mannen. Deze pluraliteit en veelzijdigheid van meningen en opinies vormen een weerspiegeling van de doelstelling van het plan, dat betrekking heeft op alle beleidsterreinen van de Europese Unie, zowel intern als extern. Uit deze pluraliteit blijkt tevens dat het vraagstuk van de gelijkheid van mannen en vrouwen ons allen raakt en dat het niet alleen iets is voor vrouwen.</p>
      <p sl="cs">Het verslag van het Parlement is een uiting van ons gezamenlijk voornemen om ons met de middelen die ons door het Verdrag worden aangereikt, in te zetten voor een grotere gelijkheid van mannen en vrouwen. Met het plan geven we opnieuw aan dat het nodig is een strategische meerjarenbenadering te kiezen voor de kwesties in verband met gelijkheid. Tevens geven we hiermee opnieuw aan dat de te kiezen benadering dient te bestaan uit speciale maatregelen en steun aan initiatieven ter opname van de gelijkheidsdoelstelling op allerlei mogelijk gebied. De Commissie merkt en is ingenomen met het feit dat, zoals ook in uw verslag wordt gemeld, omtrent vele vraagstukken de verschillende instellingen steeds meer op één lijn zijn komen te zitten. Ik zou graag een aantal van de vraagstukken aan willen stippen.</p>
      <p sl="cs">De gelijkheid van mannen en vrouwen is allereerst een kwestie van de rechten en de positie van vrouwen in de maatschappij. Gelijkheid is in de eerste plaats een vereiste en een onvoorwaardelijk recht. Voor een stevige verankering van echte gelijkheid en goede voorwaarden hiertoe is regelgeving is onontbeerlijk. In dit hoogontwikkelde deel van de wereld heeft de Gemeenschap op dit gebied een wetgevingskader dat wereldwijd gezien van een zeer hoog niveau is. Wat nog wel nodig is, echter, is een weerspiegeling van deze juridische voorschriften in een vermindering van de ongelijkheid en een daadwerkelijke verbetering van de positie van vrouwen in de maatschappij.</p>
      <p sl="cs">Het blote feit dat er regels en rechten bestaan, betekent niet automatisch dat deze rechten voor alle burgers, man en vrouw, volledig dagelijkse praktijk zijn. Uit de routekaart en het parlementaire verslag blijkt dat de Commissie en het Europees Parlement wat dit betreft ook in de toekomst samen zullen optrekken, hetgeen mij buitengewoon deugd doet. Ook moet dit wetgevingskader inspringen op de huidige taken en behoeftes, er iets mee doen, en eventueel moet het aan de hand hiervan worden aangepast. De Commissie heeft daarom in haar plan toegezegd om een deel van de regelgeving die nog niet eerder is gewijzigd tegen het licht te houden om die indien nodig aan te passen. Hiertoe hebben wij de eerste belangrijke stap reeds gezet; zo zijn we met betrekking tot de richtlijn inzake moederschaps- en ouderschapsverlof in oktober vorig jaar begonnen met de eerste ronde van formele raadpleging van de sociale partners. Ook kijken we op dit moment naar de toepassing van richtlijn 86613 over vrouwen met een zelfstandig beroep of vrouwen die dit soort activiteit ondersteunen, alsook naar richtlijn 797 inzake de gelijke behandeling van mannen en vrouwen, om te kunnen beoordelen of er eventueel wijzigingen moeten worden aangebracht.</p>
      <p sl="cs">Nog afgezien van de juridische kwesties spelen er eveneens economische vraagstukken, want economische onafhankelijkheid voor vrouwen, heel hun leven door, is uitermate belangrijk. In het kader van de Lissabonstrategie voor groei en werkgelegenheid zijn er doelstellingen met betrekking tot de positie van vrouwen op de arbeidsmarkt vastgelegd. Ook al is er de laatste tijd sprake van een grote stijging van de deelname van vrouwen aan de arbeidsmarkt, toch is het zo dat vrouwen nog steeds te maken krijgen met verschillen en achterstelling, enkel en alleen om het feit dat ze vrouw zijn. Zo worden vrouwen ondanks allerlei wetgeving inzake beloning nog steeds minder betaald voor hetzelfde werk dan mannen, gemiddeld zo’n 15 procent minder. Dit vraagstuk van gelijke beloning voor gelijk werk heeft reeds geruime tijd de aandacht van de Commissie en die aandacht zal niet verslappen. In de komende maanden stellen wij een mededeling op over ongelijke beloning met als oogmerk de oorzaken achter de ongelijkheid, die onverminderd voortduurt in weerwil van de al jaren van kracht zijnde wetgeving, weg te nemen en voorstellen te doen voor veranderingen en concrete acties. Economische onafhankelijkheid is slechts haalbaar indien we echt beleid ontwikkelen voor het verenigen van werk en privé- en gezinsleven, en dan niet alleen voor vrouwen maar ook voor mannen. We zijn ons ervan bewust dat een van de grootste obstakels waar vrouwen bij het begin en het vervolg van hun carrière tegenaan lopen nu juist ligt in een moeilijk te verenigen gezinsleven en werk, vooral gezien het feit dat met name vrouwen altijd het leeuwendeel van het huishoudelijk werk voor hun rekening hebben genomen. De Commissie heeft daarom de sociale partners geraadpleegd om te bezien of de regelgeving al dan niet aangepast dient te worden. De voorstellen van de sociale partners zullen een groot gewicht in de schaal leggen bij de verdere ontwikkelingen. We zijn er sterk van overtuigd dat dit een kwestie is waarbij grote vooruitgang kan worden geboekt.</p>
      <p sl="cs">Daar dient nog aan te worden toegevoegd dat we voor kinderopvang beschikken over kwantitatieve doelstellingen, te weten de Barcelonadoelstellingen. Het jaar 2010 nadert met rasse schreden en daarom moeten we onze inspanningen hiertoe verder opvoeren. Zo gaan we onder meer met behulp van de door de structuurfondsen geboden mogelijkheden de lidstaten ondersteunen bij het ontwikkelen van de kinderopvang in hun land. Dat valt dan in het kader van activiteiten die in aanmerking komen voor financiering uit het Europees Sociaal Fonds. Wat besluitvormingsstructuren betreft is het overduidelijk nog steeds zo dat er in besturen en op hoge posten een tekort bestaat aan vrouwen, zowel in de politieke als in de economische wereld. Ik hecht een buitengewoon groot belang aan het fenomeen voorbeeldfunctie. Naar mijn mening kan het belang van informele netwerken voor de loopbaan dan ook niet worden overschat. Een van de speerpunten betreft aldus het creëren van netwerken van vrouwen die werkzaam zijn in de economische en politieke top, en het vergaren en verspreiden van gegevens over de deelname van vrouwen met behulp van onze gegevensbank.</p>
      <p sl="cs">Het verslag behandelt verder nog een heel belangrijke zaak, namelijk de integratie van de genderdimensie in de nationale begrotingen. We dienen inzicht te hebben in de omvang van de middelen die voor onze prioriteiten ter beschikking staan en ons ervan te verzekeren dat de benodigde middelen voor deze prioriteiten daadwerkelijk worden uitgetrokken. De genderdimensie integreren in de nationale begrotingen is een uitstekend hulpmiddel omdat we hiermee deze gegevens kunnen toepassen. Om methodologisch beter te werk te gaan, moeten we de toegankelijkheid en de wijze van vergaren van deze gegevens alsook de uitwisseling van beproefde methodes verder verbeteren. We zijn ons volledig bewust van deze noodzaak en daarom raden wij een pragmatische benadering op dit gebied aan. Binnenkort beginnen we aan een studie naar de mogelijkheden voor de opname van het gendergelijkheidsaspect in het begrotingsproces.</p>
      <p sl="cs">Ik kan u verzekeren dat de Commissie vastberaden is zich volledig in te zetten voor de realisatie van de politieke doelen op het gebied van gendergelijkheid, en dat zij er de nodige middelen voor zal uittrekken. Er zijn al veel programma's en steunmaatregelen die direct of indirect iets doen met gendergelijkheid. Men denke daarbij aan het Europees Sociaal Fonds, dat mede tot doel heeft steun te verlenen aan maatregelen ten behoeve van gendergelijkheid, en ook aan andere minder omvangrijke programma's die tot doel hebben ondersteuning te verlenen aan de ontwikkeling van overheidsbeleid ten aanzien van gendergelijkheid, zoals het nieuwe geïntegreerde Progress-programma. En ik moet me wel heel sterk vergissen als het Europees Instituut voor gendergelijkheid in de komende jaren niet de eerste viool zal spelen bij het vergroten van het bewustzijn over deze vraagstukken en vooral bij het vergaren en verstrekken van gegevens omtrent de levensomstandigheden en de positie van vrouwen. Wat we hier moeten zien te bereiken is volledige complementariteit van alle deze financiële middelen ten behoeve van één enkel hoofddoel.</p>
      <p sl="cs">Ik ben het met u eens dat de toenemende pluraliteit van onze samenlevingen, onder meer vanuit etnisch oogpunt, ons voor nieuwe uitdagingen stelt. We dienen ons beter te verdiepen in het vraagstuk van de verschillende vormen van discriminatie waaraan gemigreerde vrouwen staan blootgesteld. Het Europese jaar van gelijke kansen verschaft ons een platform voor het uitwisselen van gedachten over dit thema, gezien het feit dat een van de problemen waarop dit jaar zich richt betrekking heeft op meervoudige discriminatie.</p>
      <p sl="cs">Ook zijn de strijd tegen vrouwenhandel en geweld tegen vrouwen een prioriteit van onze Unie. Met name in het kader van het Daphne-programma hebben we een hele reeks maatregelen opgesteld die zijn gericht op de strijd tegen alle vormen van geweld tegen vrouwen in Europa, zoals seksuele uitbuiting, de verminking van vrouwelijke geslachtsorganen en vrouwenhandel. De ondersteuning van gelijkheid in het ontwikkelings- en het buitenlands beleid is ook van groot belang, want de Europese Unie is de grootste verstrekker van hulp in de wereld. De waarden die de leidraad zijn voor ons handelen binnen de Europese Unie dienen wij tevens ten overstaan van derde landen te verdedigen en uit te dragen. Onze financiering dient beter te worden georganiseerd, zoals die ter verbetering van de vermogens en de doeltreffendheid van organisaties die zich inzetten voor vrouwenrechten in de wereld.</p>
      <p sl="cs">Zoals u ongetwijfeld allemaal wel weet vormt dit vraagstuk het centrale thema van de mededeling over gendergelijkheid die de Commissie ter gelegenheid van Internationale Vrouwendag op 8 maart heeft uitgebracht. In de routekaart voor gendergelijkheid is een aantal controlemechanismen vastgelegd in de vorm van een jaarlijks werkprogramma, een beoordeling van de situatie halverwege de periode en een beoordeling aan het einde van de rit. Ik beschouw deze mechanismen van groot belang, want het zijn belangrijke instrumenten voor een goede verslaglegging. Met behulp van dit soort instrumenten kan de Europese burger, man en vrouw, controleren of onze doelstellingen op het gebied van gendergelijkheid al dan niet worden gehaald.</p>
    </intervention>
    <intervention id="1-122" speaker_id="4453" name="Luisa MORGANTINI" is_mep="True" mode="spoken" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="nl">Dank u zeer, mijnheer Špidla, voor de bevestiging van het aloude gezegde "Gemakkelijker gezegd dan gedaan". Zoals u al aangaf, zullen het Parlement en de Commissie uiteraard wel de handen ineenslaan om deze kloof te overbruggen.</p>
    </intervention>
    <intervention id="1-123" speaker_id="4334" name="Elena VALENCIANO" is_mep="True" mode="spoken" nationality="Spain" birth_date="18-09-1960" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">rapporteur voor advies van de Commissie ontwikkelingssamenwerking. – Mevrouw de Voorzitter, zoals u heel goed weet, hebben wij vanuit de Commissie ontwikkelingssamenwerking altijd veel aandacht geschonken aan de positie van de vrouw in deze landen. De routekaart voor gelijkheid van vrouwen en mannen 2006-2010 legt nogmaals de nadruk op de discriminatieproblemen die wij al langer aan de kaak stellen: de bestrijding van geweld, van discriminatie op het niveau van werk en beloning, het gebrek aan openbare ruimte waarin vrouwen hun stem kunnen laten horen, enzovoorts.</p>
      <p sl="es">Wij wensen de Commissie geluk met het feit dat zij al deze problemen in de nieuwe routekaart heeft aangepakt, ofschoon we erop moeten aandringen dat die routekaart doeltreffend wordt toegepast, en daartoe is het zaak vorige routekaarten te evalueren en een publieke discussie te starten over de resultaten die niet altijd zo positief zijn geweest als mocht worden verwacht.</p>
      <p sl="es">Verder is ook de externe dimensie in beschouwing genomen. Vanuit de Europese Unie hebben wij de plicht om de genderdimensie op te nemen in alle beleidsvormen en samenwerkings-, ontwikkelings- en humanitaire hulpprogramma’s, en dat van het begin af aan te doen, bij het programmeren van de financiering.</p>
      <p sl="es">In de ontwikkelingsdoelstellingen van het millennium, die in het jaar 2000 zijn goedgekeurd door alle landen die lid zijn van de VN, neemt de vrouw een centrale plaats in. Het is dan ook essentieel de gendergelijkheid te bevorderen.</p>
      <p sl="es">Ik zou de Commissie willen vragen de rechten van de vrouw op te nemen in de agenda van de bijeenkomsten die gehouden worden in het kader van de politieke dialoog met derde landen, in het bijzonder met onze buurlanden.</p>
    </intervention>
    <intervention id="1-124" speaker_id="28129" name="Inger SEGELSTRÖM" is_mep="True" mode="spoken" nationality="Sweden" birth_date="25-02-1952" birth_place="Stockholm" p_group="Socialist Group in the European Parliament" m_state="SE">
      <p sl="sv">rapporteur voor advies van de Commissie burgerlijke vrijheden, justitie en binnenlandse zaken. – Mevrouw de Voorzitter, ik wil commissaris Špidla en mevrouw Sartori bedanken voor hun uitstekende werk. De vrouwen van Europa vormen 52 procent van alle burgers, en zij verwachten dat gendergelijkheid evenals het recht op een voltijdbaan en gelijk loon in de hele EU boven aan de politieke agenda zal staan. Vandaag de dag werken de vrouwen van de EU acht weken gratis, dat wil zeggen dat ze 15 procent minder loon krijgen dan alle mannen. Vrouwen willen een baan en een gezin. Daarvoor zijn kinderzorg en ouderenzorg nodig – als we meer kinderen in de EU willen hebben.</p>
      <p sl="sv">Wij Zweedse sociaaldemocratische vrouwen zijn op de Internationale Vrouwendag begonnen met een roep om vrije abortus. Het recht op abortus wordt opnieuw bedreigd. We moeten in tien jaar het aantal vrouwen en kinderen in de mensenhandel en de prostitutie halveren, we moeten bereiken dat bij de volgende verkiezingen van 2009 één op de twee Parlementsleden een vrouw wordt en we moeten zorgen voor een betere samenwerking met de goede en fatsoenlijke mannen. De routekaart moet regelmatig worden geëvalueerd, wil ze een politieke kracht zijn in het Europees Parlement, de Raad en de Commissie. De vrouwen van Europa nemen nu de volgende stap op weg naar gendergelijkheid en ik denk dat dat een succes zal worden.</p>
    </intervention>
    <intervention id="1-125" speaker_id="28248" name="Gabriele ZIMMER" is_mep="True" mode="spoken" nationality="Germany" birth_date="07-05-1955" birth_place="Berlin" p_group="Confederal Group of the European United Left - Nordic Green Left" m_state="DE">
      <p sl="de">rapporteur voor advies van de Commissie werkgelegenheid en sociale zaken. – Mevrouw de Voorzitter, dames en heren, vandaag vindt in de plenaire vergadering eindelijk de discussie plaats over de routekaart van de Commissie over de gelijkheid van vrouwen en mannen voor de periode 2006-2010.</p>
      <p sl="de">Als rapporteur voor advies van de Commissie werkgelegenheid en sociale zaken vind ik het echter onbegrijpelijk dat er zoveel tijd is verstreken tussen de presentatie van het voorstel, dat snel is behandeld door onze commissie, en de discussie van vandaag.</p>
      <p sl="de">Juist omdat de EU heel veel initiatieven neemt op het gebied van de gelijke behandeling van mannen en vrouwen, omdat de lidstaten anders misschien nog niet zo ver waren gekomen, moeten we er ook bij dit dossier voor zorgen dat de behandeling in het Parlement niet al te lang duurt, want we zijn nu al bijna negen maanden bezig. In de commissie waren we het erover eens dat vrouwen nog steeds ernstig worden gediscrimineerd, ondanks de grote vooruitgang die er is geboekt. De mondialisering en de demografische veranderingen hebben vooral voor vrouwen ernstige gevolgen.</p>
      <p sl="de">Ik zou op twee aspecten willen wijzen. Meer dan veertig procent van de arbeidscontracten in de EU zijn zogenaamde atypische arbeidscontracten, en die werknemers zijn meestal vrouwen. Ik ben heel blij dat commissaris Špidla erop heeft gewezen dat we vooral voor zelfstandigen nog eens moeten vaststellen in hoeverre we de voorwaarden ook voor vrouwen kunnen veranderen.</p>
      <p sl="de">Bovendien wil ik erop wijzen dat onze commissie volledig achter de voorstellen in het verslag over het combineren van gezin en werk staat.</p>
    </intervention>
    <intervention id="1-126" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">namens de PPE-DE-Fractie . – Het verheugt me dat we vandaag in de plenaire vergadering debatteren over de routekaart voor de gelijkheid van vrouwen en mannen 2006-2010.</p>
      <p sl="sk">Dit verslag is het resultaat van de gezamenlijke inspanningen van alle leden van de Commissie rechten van de vrouw en gendergelijkheid, ondanks hun verschillende politieke opvattingen. Ik wil in het bijzonder mijn waardering uitspreken voor het werk van de rapporteur, mevrouw Amalia Sartori.</p>
      <p sl="sk">Dit is in verschillende opzichten een symbolisch jaar. Tegelijk met de verjaardag van de Europese Unie vieren we het Jaar van gelijke kansen voor iedereen en staan we op het punt om de routekaart voor gelijkheid aan te nemen. Ook de timing is symbolisch. Nog maar een paar dagen geleden was het Internationale Vrouwendag. Ik wil deze gelegenheid aangrijpen om uw aandacht te vragen voor een aantal punten.</p>
      <p sl="sk">De routekaart voor gelijkheid heeft geen zin als we niet spreken over de vraag hoe vrouwen en mannen elkaar kunnen aanvullen en hun activiteiten op elkaar kunnen afstemmen. Geen enkele Europese of nationale routekaart voor gelijkheid zal succesvol zijn als de armste en meest kwetsbare vrouwen niet onze partners worden. Pogingen om de financiële en sociale situatie van vrouwen te verbeteren zijn gedoemd te mislukken als we de bijdrage die vrouwen leveren aan de informele economie niet officieel erkennen en als we de bijdrage die vrouwen leveren aan het in stand houden van solidariteitsnetwerken tussen de generaties niet erkennen.</p>
      <p sl="sk">Ook wil ik speciaal wijzen op de rol van niet-gouvernementele organisaties. Hun initiatieven zijn heel belangrijk, zowel op nationaal als op Europees niveau. Ik dring er bij de Europese Commissie op aan om te zoeken naar manieren om er specifiek voor te zorgen dat alle vrouwenorganisaties kunnen profiteren van een aantal begrotingsposten. Ter afsluiting zou ik willen benadrukken dat de gelijkheidsagenda niet het exclusieve domein is van vrouwen; mannen moeten er ook actief bij worden betrokken.</p>
    </intervention>
    <intervention id="1-127" speaker_id="28976" name="Pia Elda LOCATELLI" is_mep="True" mode="spoken" nationality="Italy" birth_date="13-08-1949" birth_place="Villa d'Almè " p_group="Socialist Group in the European Parliament" m_state="IT">
      <p sl="it">namens de PSE-Fractie . – Mevrouw de Voorzitter, geachte collega’s, ik wil mevrouw Sartori bedanken voor haar uitstekende werk. Door een gelukkige samenloop van omstandigheden keuren we de routekaart goed net na 8 maart. De voorzitter van de Vrouwencommissie, mevrouw Záborská, heeft daar ook al op gewezen. 8 maart is de Internationale Vrouwendag, die in veel landen over de hele wereld wordt gevierd maar niet in alle. Vorig jaar waren er berichten over charges van de politie in Turkije, terwijl we dit jaar vernomen hebben dat jonge vrouwen die in Teheran 8 maart wilden vieren zijn gearresteerd.</p>
      <p sl="it">Net als de Dag van de Arbeid is ook de Internationale Vrouwendag een internationaal kind van de socialistische beweging. 8 maart 1908 was de dag van brood en rozen. Vijftienduizend vrouwen betoogden die dag in New York voor brood, dat wil zeggen loon en werk, maar ook voor rozen, dat wil zeggen kiesrecht, vrije tijd, rechten voor het kind, waardigheid en respect. Twee jaar later zullen de vrouwen van de Socialistische Internationale in Kopenhagen het voorstel doen om ter nagedachtenis van New York een vaste internationale dag in de kalender op te nemen.</p>
      <p sl="it">Als we honderd jaar later de zes actieterreinen van de routekaart bekijken, kunnen we constateren dat er vele overeenkomsten bestaan tussen deze actieterreinen en de eisen van de vrouwen die betoogden met de leuze “brood en rozen”. Met vragen om brood bedoelden zij werk en loon, terwijl wij dezelfde economische onafhankelijkheid als de mannen willen; zij eisten kiesrecht voor vrouwen, terwijl wij om een evenwichtige vertegenwoordiging in de gekozen organen vragen; zij vroegen kinderen te respecteren, terwijl wij om kinderopvang vragen; zij eisten rozen, dat wil zeggen levenskwaliteit, terwijl wij vragen om de uitbanning van elke vorm van geweld om kwaliteit en waardigheid aan het leven te geven.</p>
      <p sl="it">Toen werd echter niet gesproken over het uitbannen van seksistische stereotypen. Een van de redenen waarom we ook nu nog om “brood en rozen” moeten vragen is te wijten aan de hardnekkigheid van seksistische vooroordelen in het dagelijks leven. Aan het bestrijden van die stereotypen dient volgens mij voorrang te worden gegeven. Het realiseren van dat doel zal het makkelijker maken – of misschien slechts minder moeilijk – de gelijkheid tussen man en vrouw op alle terreinen te bevorderen.</p>
    </intervention>
    <intervention id="1-128" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">namens de ALDE-Fractie. - Mevrouw de Voorzitter, afgelopen voorjaar verklaarde het Britse tijdschrift The Economist dat de kracht van vrouwen de belangrijkste locomotief van de wereldeconomie is. Wij willen de Europese economie concurrerender en innovatiever maken. Daarvoor is het ontoereikend dat vrouwen in groten getale de arbeidsmarkt betreden. Vrouwen moeten ook leidinggevende posities in de publieke en particuliere sector bereiken, zodat hun capaciteiten volledig kunnen worden benut.</p>
      <p sl="fi">Studies tonen aan dat ondernemingen met veel vrouwen in de hoogste leidinggevende functies rendabeler zijn dan ondernemingen met weinig vrouwelijke managers. Een vastberaden strategie om de positie van vrouwen te bevorderen zou de Europese economie een nieuwe impuls geven en haar concurrentiepositie ten opzichte van de Verenigde Staten en de Aziatische landen verbeteren. Dit soort vastberadenheid verlang ik van de Europese Unie en ik hoop dat deze er komt.</p>
      <p sl="fi">Wat hun opleidingsniveau betreft hebben de vrouwen in West-Europa de mannen al lang geleden ingehaald. Academische prestaties hebben echter niet geleid tot meer vrouwen in leidinggevende functies in de samenleving en het bedrijfsleven. In de raden van bestuur van Europese ondernemingen bestaat het percentage vrouwen nog steeds uit één cijfer.</p>
      <p sl="fi">Belemmeringen in de loopbaan van geschoolde vrouwen in Europa hebben niet zozeer te maken met feitelijke uitsluiting, maar met bedrijfscultuur, mentaliteit, vooroordelen en stereotypen. Er zijn ook belemmeringen die door politieke besluiten kunnen worden verminderd. Voorbeelden hiervan zijn het op elkaar aanpassen van werk en gezinsleven en een eerlijke verdeling van de kosten van het ouderschap.</p>
      <p sl="fi">Ik moet helaas constateren dat de maatregelen van de Europese Unie op het gebied van gelijkheid ontoereikend en ondoeltreffend zijn. Er zijn veel woorden en plannen, maar het ontbreekt helaas nog aan daden en politieke wil.</p>
    </intervention>
    <intervention id="1-129" speaker_id="1944" name="Sebastiano (Nello) MUSUMECI" is_mep="True" mode="spoken" nationality="Italy" birth_date="21-01-1955" birth_place="Militello Val Catania" p_group="Union for Europe of the Nations Group" m_state="IT">
      <p sl="it">namens de UEN-Fractie . – Mevrouw de Voorzitter, geachte collega’s, ik wil mevrouw Sartori feliciteren met de kwaliteit van haar werk. In principe is mijns inziens het eerbiedigen van de rechten van de vrouw een conditio sine qua non voor het al of niet geven van een positief oordeel over de toetreding van een kandidaat-lidstaat tot de Europese Unie. Bij de Kopenhagen-criteria dient er volgens mij een expliciete verwijzing te zijn naar het respecteren van de rechten van de vrouw. De vorige maand hebben we hier in de plenaire vergadering dat standpunt nog eens bekrachtigd bij de behandeling van de situatie van de vrouwen in Turkije.</p>
      <p sl="it">Aan het begin van het derde millennium moeten de vrouwen in Europa nog strijden voor het recht te leren lezen en schrijven, gelijk loon, toegang tot hoge openbare ambten, politieke participatie en fysieke integriteit. Daarom ben ik het ook volledig eens met de oproep aan de lidstaten een krachtige veroordeling uit te spreken over artsen die om puur financieel gewin of vanuit een gevaarlijk en misplaatst respect voor andere culturen zich ertoe lenen pijnlijke en vernederende tribale praktijken uit te voeren, zoals de verminking van vrouwelijke geslachtsorganen.</p>
      <p sl="it">Wat betreft vrouwenhandel door criminele organisaties met het oog op het uitbuiten van vrouwen als prostituees steun ik vol overtuiging het verzoek aan de lidstaten die het nog niet gedaan hebben het aanvullende protocol tegen de smokkel van migranten bij het zogenaamde protocol van Palermo te ratificeren. Daarvoor heb ik al in 2004 aan de Raad en de Commissie voorgesteld een waarnemingscentrum in te stellen voor het verschijnsel van de georganiseerde maffiacriminaliteit in de Europese Unie teneinde de omvang en oorzaken van de criminele netwerken in Europa grondiger te analyseren en maatregelen ter bestrijding ervan voor te stellen.</p>
      <p sl="it">Het heeft immers geen nut, mevrouw de Voorzitter, te verhelen dat mensenhandel tot de best renderende activiteiten van de verschillende maffia’s behoort. Er zijn inmiddels drie jaar verstreken, maar Europa is op dit vlak niet verder gekomen dan goede voornemens en heeft nog geen daden laten zien. Ik hoop dat ten minste de routekaart voor de gelijkheid van mannen en vrouwen een beter lot beschoren zal zijn.</p>
    </intervention>
    <intervention id="1-130" speaker_id="1059" name="Hiltrud BREYER" is_mep="True" mode="spoken" nationality="Germany" birth_date="22-08-1957" birth_place="Saarbrücken" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie. – Mevrouw de Voorzitter, geachte collega’s, deze maand viert de Europese Unie haar vijftigste verjaardag. Vroeger gaf de Europese Unie gas voor gelijke rechten, maar met de gender roadmap draait ze stationair. Het woord “actieplan” kan niet verhelen dat de vrouwen in Europa van dit allegaartje van clichés geen vooruitgang kunnen verwachten. De Commissie geeft geen antwoorden op actuele vraagstukken als de loonverschillen, de discriminatie van vrouwen op het gebied van sociale zekerheid en pensioenstelsels en de onvoldoende vertegenwoordiging van vrouwen op de hogere echelons. In plaats van ambitieuze voorstellen voor verdere wetgeving komt de Commissie enkel met schone en verheven woorden. Wij in het Parlement willen echter niet alleen schone en verheven woorden horen, maar ook wetsontwerpen zien. Het is onaanvaardbaar dat de Europese Commissie in haar beleid voor gelijke rechten even pas op de plaats maakt. We mogen het ons gewoon niet laten welgevallen dat vrouwen ondanks de uitvoerige wetgeving in Europa gemiddeld 15 procent minder verdienen dan hun mannelijke collega’s. In Duitsland is het loonverschil zelfs 26 procent. De Europese Unie moet nu eindelijk eens zeggen wat ze van plan is om deze ongelijkheid weg te werken.</p>
      <p sl="de">Europa moet ons ook voor het combineren van gezin en beroep een steuntje in de rug geven, daarvoor is het de hoogste tijd. De Europese Commissie heeft geen voorstellen gedaan over actieve steun voor vrouwen en hun gezin. We hebben eigenlijk een Europese kaderrichtlijn nodig om het makkelijker te maken om gezin en beroep met elkaar te combineren. Voor loze praat over gezin en vrouwen kopen we niets.</p>
    </intervention>
    <intervention id="1-131" speaker_id="28134" name="Eva-Britt SVENSSON" is_mep="True" mode="spoken" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">namens de GUE/NGL-Fractie. – Mevrouw de Voorzitter, ik dank mevrouw Sartori voor haar goede werk. De mededeling van de Commissie over de routekaart betreft diverse gebieden waarin de gendergelijkheid hoge prioriteit heeft, onder andere de bevordering van de gelijke deelname van vrouwen en mannen aan de besluitvorming. De Commissie vindt dat dus belangrijk. Maar ik durf te beweren dat de belangstelling van de Commissie beneden alle peil is als het erom gaat om zelf mee te werken aan de bevordering van de deelname van vrouwen aan de besluitvorming.</p>
      <p sl="sv">Ik zeg dit naar aanleiding van het feit dat de voorzitter van de Commissie nog op 6 maart van dit jaar een adviesgroep heeft benoemd betreffende de belangrijke energie- en klimaatvraagstukken. Die groep bestaat uit elf personen, onder wie één vrouw. Zoveel betekenen de prioriteiten dus. Zolang de instellingen van de EU op deze manier handelen, ontbreekt het helaas aan geloofwaardigheid. Alle routekaarten, resoluties, adviezen enzovoort blijven dan niet meer dan mooie woorden op papier.</p>
      <p sl="sv">De inspanningen voor gendergelijkheid en rechten van de vrouw moeten het voorwerp van concrete maatregelen zijn. Wij vrouwen zijn moe van de mooie woorden over gelijke rechten. Wij willen geen woorden, maar daden. Ik heb lang beweerd dat we vorderingen inzake gendergelijkheid zouden maken als we een commissaris hadden die alleen verantwoordelijk was voor gendergelijkheidskwesties en die erop toezag dat besluiten en resoluties ook werden uitgevoerd. Ik geloof nog steeds dat dat een concrete stap vooruit zou zijn.</p>
      <a text="(Applaus)"/>
    </intervention>
    <intervention id="1-132" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">namens de IND/DEM-Fractie . – Mevrouw de Voorzitter, we kunnen hele boekwerken vol schrijven over mensenrechten en waardigheid en tonnen adviezen en verslagen produceren over de gelijkheid tussen man en vrouw en gelijke kansen. Zo lang we er echter niet voor zorgen dat iedereen wordt grootgebracht met respect voor ethische waarden, zal de situatie niet verbeteren.</p>
      <p sl="pl">Zonder respect voor morele waarden en een goed verankerd waardensysteem kan er geen sprake zijn van een morele orde, noch individueel noch in de samenleving. De terechte strijd van de vrouw voor gelijkheid en gelijke kansen zou niet mogen ontaarden in een "vermannelijking" van de vrouw. Wanneer vrouwen steeds meer mannelijke trekjes gaan vertonen, gaat dat ten koste van hun waarde, waardigheid en ook de schoonheid die hen eigen is. Dit wordt vaak verpakt in holklinkende en vernederende slogans over seksuele en reproductieve gezondheid, zelfontplooiing en gelijke rechten.</p>
      <p sl="pl">Er bestaat een groeiende tendens om zich denigrerend uit te laten over het gezin, het huwelijk en de voortplanting als hoeksteen van de samenleving. Wanneer dit gepaard gaat aan een anti-conceptie- en abortusmentaliteit, een losgeslagen vrije wil, extreem individualisme, conflicten tussen ouders en kinderen en de verhoging van de pensioengerechtigde leeftijd voor vrouwen, verworden vrouwen tot een object. Ze raken overbelast en dat leidt tot lichamelijke en geestelijke aftakeling en tot een grotere maatschappelijke malaise, waar ze vaak zelf het eerste slachtoffer van zijn.</p>
      <p sl="pl">We hebben onlangs de internationale vrouwendag gevierd. Naar aanleiding daarvan zou ik een eerbetoon willen brengen aan de Heilige Vader Johannes Paulus II die twee jaar geleden is overleden. Ik zou mijn waardering willen uitspreken voor zijn encycliek Mulieris Dignitatem waarin de waardigheid en de roeping van de vrouw worden belicht met een aantal prachtige passages over de geheime genialiteit van de vrouw.</p>
    </intervention>
    <intervention id="1-133" speaker_id="4289" name="Angelika NIEBLER" is_mep="True" mode="spoken" nationality="Germany" birth_date="18-02-1963" birth_place="München" m_state="DE">
      <p sl="de">Mevrouw de Voorzitter, mijnheer de commissaris, geachte collega’s, we voeren in de Europese Unie nu al bijna vijftig jaar een beleid voor gelijke rechten. Ondanks alle politieke inspanningen voor dit beleid, zowel op het Europese niveau als in de lidstaten, zijn we er tot nu toe echter niet in geslaagd om de achterstelling van vrouwen te verminderen, en dat hebben meerdere sprekers ook al gezegd.</p>
      <p sl="de">Daarom is het juist dat de Europese Unie de vinger op de wonde legt, keer op keer. Geweld tegen vrouwen, de slechtere betaling van vrouwen voor hetzelfde werk, het probleem van de armoede onder vrouwen, de slechtere behandeling van vrouwen in de pensioenstelsels, het zijn allemaal onderwerpen die we volgens mij keer op keer aan de orde moeten stellen. Daarom ben ik ook blij met de routekaart van de Commissie over gelijkheid van vrouwen en mannen. Ik zou onze rapporteur, mevrouw Sartori, hartelijk willen bedanken voor haar goede initiatiefverslag.</p>
      <p sl="de">Ik wil echter ook niet onder stoelen of banken steken dat ik het niet met de hele inhoud van het verslag eens ben. De rapporteur heeft er bijvoorbeeld kritiek op dat de Europese Commissie geen nieuw wetsontwerp heeft voorgelegd. Ik moet toegeven dat ik heel blij ben dat de Commissie dat niet heeft gedaan. Ze heeft tenslotte aangekondigd dat ze de bestaande wetsteksten zal evalueren, moderniseren, en zo nodig herzien. De Commissie doet er goed aan om ook rekening te houden met de verdeling van de bevoegdheden hiervoor tussen de lidstaten en de Europese Unie, en in haar routekaart niet meteen nieuwe voorstellen te doen. Ik ben daar heel blij mee en kan me dus niet aansluiten bij de kritiek van mevrouw Breyer.</p>
      <p sl="de">In het verslag wordt ook de invoering van quota geëist, bijvoorbeeld in het onderzoek. Ook daar ben ik tegen. In het onderzoek mag er volgens mij maar één criterium gelden: de uitmuntendheid, en verder niets. Daarom kan ik me bij die eis niet aansluiten. Er staan nog andere bepalingen in, maar daar kan ik op dit moment niet ingaan, omdat ik te weinig tijd heb. Die doen afbreuk aan de bevoegdheden van de lidstaten, een voorbeeld is een verplicht vaderschapsverlof in heel Europa. Dat vind ik geen goede zaak.</p>
      <p sl="de">Ik hoop dat morgen tijdens de stemming over dit verslag het een en ander aan amendementen zal worden weggestemd, zodat ik er uiteindelijk mee in kan stemmen.</p>
    </intervention>
    <intervention id="1-134" speaker_id="28131" name="Anna HEDH" is_mep="True" mode="spoken" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Mevrouw de Voorzitter, het is verheugend dat we dit verslag over een routekaart voor de gelijkheid van vrouwen en mannen in Europa zullen aannemen. In dit verslag worden vele belangrijke kwesties aan de orde gesteld, zoals gelijk loon voor gelijk werk, geweld van mannen tegen vrouwen, ouderschapsverlof enzovoort – kwesties waarin de gendergelijkheid werkelijk moet worden geconcretiseerd en versterkt. Hier hebben alle lidstaten een grote verantwoordelijkheid om ervoor te zorgen dat dit document niet in een la verdwijnt en wordt vergeten, maar dat men werkelijk werkt aan een Europa met meer gendergelijkheid. Ik zou me echter ook speciaal willen richten tot alle mannen, want zonder deelname van mannen in dit belangrijke werk bereiken we nooit gendergelijkheid in Europa.</p>
      <p sl="sv">Vorige week donderdag werd de Internationale Vrouwendag gevierd. De Zweedse kranten stonden bol van artikelen over gendergelijkheid, en vermoedelijk is dat ook overal elders in Europa gebeurd. Wat ik schokkend vind, is dat men de rest van het jaar veel minder aandacht aan deze kwestie schenkt. Neem nu de kwestie van de kloof tussen de lonen van vrouwen en mannen; nog steeds is het loon van mannen in Europa 15 procent hoger. En dat ondanks het feit dat reeds in het Verdrag van Rome over het recht op gelijke beloning werd geschreven. Het is opmerkelijk dat we vijftig jaar lang niet verder gekomen zijn op dit punt. Ik heb grote verwachtingen van de mededelingen van de Commissie in deze belangrijke kwestie en van de routekaart voor gendergelijkheid in Europa.</p>
    </intervention>
    <intervention id="1-135" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Het doet me genoegen dat we vandaag in het Parlement debatteren over de richtsnoeren voor het bereiken van gelijkheid tussen vrouwen en mannen voor de periode 2006-2010. Bij de tenuitvoerlegging van deze richtsnoeren, verdeeld over zes prioriteiten, is het van essentieel belang dat er maatregelen worden genomen die een blijvend effect hebben.</p>
      <p sl="lt">Alle prioritaire actiegebieden zijn belangrijk, maar ik wil me concentreren op het gebied van de economische onafhankelijkheid van vrouwen en mannen.</p>
      <p sl="lt">De cijfers spreken voor zich als het gaat om de discriminatie van vrouwen op het gebied van lonen en salarissen. In de EU krijgen vrouwen 15 procent minder betaald dan mannen. In sommige landen is de kloof nog groter, vooral in de publieke sector.</p>
      <p sl="lt">Dertig jaar geleden had de Europese Commissie al wetgeving ontworpen voor gelijke betaling. Deze wetgeving is echter niet in de praktijk gebracht.</p>
      <p sl="lt">Hoe kunnen we dan gelijkheid tussen mannen en vrouwen krijgen, met name economische onafhankelijkheid voor vrouwen, waardoor vrouwen armoede kunnen vermijden, vooral in gebroken gezinnen waarbij de vrouwen de kinderen alleen opvoeden; en hoe kunnen we huiselijk geweld voorkomen?</p>
      <p sl="lt">Heeft de Commissie ook maar één rechtszaak tegen een land aangespannen vanwege het niet implementeren van de EU-richtlijnen over gelijke betaling, of van artikel 119 van het Verdrag betreffende de Europese Unie?</p>
    </intervention>
    <intervention id="1-136" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Mevrouw de Voorzitter, wij weten heel goed hoe lang de weg is die we moeten afleggen bij de strijd voor gelijke rechten en kansen. Op 8 maart dit jaar was er voor de Portugese vrouwen een belangrijke positieve ontwikkeling te melden. Eindelijk is de wet voor het legaliseren van abortus in de eerste tien weken van de zwangerschap in een wettelijk erkende medische instelling goedgekeurd. Maar er bestaan nog steeds veel ongelijkheden tussen mannen en vrouwen, zowel op sociaal gebied – ongelijkheid bij de toegang tot de arbeidsmarkt, promoties en salarissen – als in het politieke en gezinsleven.</p>
      <p sl="pt">De Commissie dient zich niet te beperken tot een opsomming van algemene principes op het vlak van gelijkheid. De gelijkheid zal altijd in gevaar verkeren, zolang het liberale beleid van liberaliseringen en privatiseringen in het kader van de zogenaamde Lissabon-strategie voortgang vindt. Nu komt daar ook nog de flexizekerheid bij om mensen gemakkelijker zonder geldige reden te kunnen ontslaan. Daarmee wordt de discriminatie van de vrouw gecontinueerd.</p>
      <p sl="pt">Moeder- en vaderschap zijn essentiële sociale waarden die de overheid met de nodige maatregelen dient te beschermen om discriminerend gedrag in de ondernemingen, zoals dat nog in Portugal bestaat, uit te roeien. Daarom zullen de vrouwen in Portugal, net als nog op 2 maart in Lissabon, blijven strijden voor meer banen met rechten, tegen de sluiting van kraamafdelingen en voor meer crèches en kinderdagverblijven. Die vrouwen dienen positieve antwoorden te krijgen.</p>
    </intervention>
    <intervention id="1-137" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Door de onmisbare rol die ze in de samenleving spelen, zijn vrouwen in hoge mate betrokken bij het vormgeven van onze voortdurend veranderende wereld. Dat doen ze als moeders, echtgenotes, eigenaars van familiebedrijven, vakvrouwen en managers van grote bedrijven. Vrouwen hebben succes als politica, kunstenares of sportvrouw. Ze zijn agenten van de vooruitgang en maken van de wereld een betere, waardevollere plaats om te leven.</p>
      <p sl="sk">Vrouwen beschikken over voortreffelijke leidinggevende capaciteiten en presteren opvallend goed in het bedrijfsleven, maar toch hebben in Midden-Europa mannen een twee maal zo grote kans als vrouwen om te slagen als ondernemer. Dit is in belangrijke mate te wijten aan het feit dat vrouwen in leidinggevende posities een groot aantal andere uitdagingen het hoofd moeten bieden, die vooral te maken hebben met hun rol in het gezin. Om de doelstellingen van de strategie van Lissabon te verwezenlijken, moet Europa het aantal werkende vrouwen sterk vergroten door voor goede werkomstandigheden te zorgen. Bovendien moet Europa, om de uitdagingen van een globaliserende wereld aan te kunnen, het demografisch herstel bevorderen door middel van een mix van beleidsvormen gericht op het gezin.</p>
      <p sl="sk">Een stabiel gezin waarin de vrouw haar unieke rol speelt als geefster van leven is een basisvoorwaarde voor stabiliteit en welvaart in Europa. Uit onlangs gepubliceerde statistieken komt naar voren dat het geboortecijfer in de afgelopen paar jaren is gedaald met een snelheid die zijn weerga niet kent. Dit roept om een grondige analyse van de situatie en vraagt om oplossingen die ons in staat stellen om te ontsnappen uit de huidige demografische val.</p>
      <p sl="sk">De argumenten die ik heb genoemd vormen een bevestiging van het belang van dit onderwerp, dat aan de orde wordt gesteld in het initiatiefverslag van mevrouw Sartori, die ik wil feliciteren en wil bedanken voor haar werk. Het verslag bevat echter ook enkele problematische en gevoelige punten, zoals het opleggen van quota en het recht op reproductieve gezondheid. Als we er niet in slagen om genoeg moed en kracht te verzamelen om het menselijk leven te beschermen, om een levensstijl te bevorderen die is gebaseerd op de traditionele gezinswaarden en om gezinnen met kinderen te beschermen, zullen we over een paar jaar in een impasse belanden.</p>
      <p sl="sk">Ik denk niet dat vrouwen quota nodig hebben om hogerop te komen in de politiek, de wetenschap of het bedrijfsleven. Wat ze nodig hebben is dat wij de voorwaarden scheppen die het voor hen mogelijk maken om de arbeidsmarkt te betreden en hun posities daar te handhaven. Het is van essentieel belang dat we alle nog bestaande vormen van discriminatie uitbannen, zoals beloningsverschillen en ongelijke behandeling bij de uitvoering van pensioenregelingen. Ik ben ervan overtuigd dat alleen een routekaart met deze visie op de gelijkheid tussen mannen en vrouwen kan welslagen …</p>
    </intervention>
    <intervention id="1-138" speaker_id="37524" name="Marusya LYUBCHEVA" is_mep="True" mode="spoken" nationality="Bulgaria" birth_date="20-07-1949" birth_place="Mitrovci" p_group="Group of the Progressive Alliance of Socialists and Democrats in the European Parliament" m_state="BG">
      <p sl="nl">Уважаема г-жо Председател, уважаеми г-н Комисар, уважаеми колеги, изказвам удовлетворението си от факта, че Европейският парламент приема важен доклад, който има отношение към балансираното устойчиво развитие на обществото. Моите поздравления към докладчика и към Комисията по правата на жените и равнопоставеността.</p>
      <p sl="nl">От справката, която си направих, между 50% и 60% от анкетираните групи считат, че в страните на Европейския съюз има равнопоставеност между половете. В моята страна този процент е по-висок от средния. Това, според мен, е формално и се дължи на няколко причини. Равнопоставеността стои на вниманието на обществото и то има волята въпросът да се реши за използване на потенциала на жените и на мъжете. В много области жените са добре представени, но за съжаление с по-ниски заплащания, което някои считат за равнопоставеност.</p>
      <p sl="nl">Не се познават детайлите на политиките на равнопоставеността, участието при вземането на решения, насилието, неравното заплащане, трафикът, проституцията. Обществото няма достатъчно информация и считам, че пътната карта ще бъде документ, който ще даде тласък за работа по стратегии и планове за действие. Трябва да подредим дневния си ред, да решим законодателните пропуски, да намерим инструментариума за прилагане на законите и контрола за изпълнението. Да бъдем заедно в отговорността с мъжете за възпитанието на децата, бъдещето на нашата нация, на нашите европейски народи.</p>
    </intervention>
    <intervention id="1-139" speaker_id="28133" name="Pál SCHMITT" is_mep="True" mode="spoken" nationality="Hungary" birth_date="13-05-1942" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">Ik weet dat velen van u sceptisch staan tegenover positieve discriminatie als oplossing voor het bereiken van gelijkheid tussen mannen en vrouwen. Maar als er geen andere oplossing voorhanden is, moeten we deze optie ook onderzoeken.</p>
      <p sl="hu">Ik wil als lid van het Internationaal Olympisch Comité uw aandacht vragen voor het feit dat ongeveer 40 procent van de deelnemers aan de Olympische Spelen vrouw is, maar dat het aandeel van vrouwen in de organisatie van de Olympische beweging tot voor kort verwaarloosbaar was. Om dit probleem op te lossen, heeft het IOC eind jaren negentig een strikt quotasysteem ontwikkeld en gezegd dat binnen tien jaar het aantal vrouwen dat betrokken is bij het besluitvormingsproces minimaal 20 procent moet bedragen. Dat is niet veel, maar het doet me desalniettemin genoegen om te kunnen melden dat dit systeem al tot mooie resultaten heeft geleid.</p>
      <p sl="hu">Terugkomend nu op het verslag, wil ik enkele woorden wijden aan het vraagstuk van de gelijke kansen op het gebied van de lichamelijke opvoeding en sport op scholen. De studentenpopulaties op Europese scholen vormen zeer diverse multiculturele gemeenschappen waarin verschillende etnische en religieuze minderheden zijn vertegenwoordigd. In het geval van moslimmeisjes is het moeilijk om een manier te bedenken waarop zij aan de lessen lichamelijke opvoeding kunnen deelnemen. Aan de ene kant is er de strijd voor gelijkheid tussen mannen en vrouwen en het gelijke recht van meisjes en vrouwen op lichamelijke opvoeding, en aan de andere kant moeten we de culturele diversiteit respecteren, ofwel, met andere woorden, het recht van etnische groepen om hun praktijken van scheiding tussen de seksen in stand te houden. Ik blijf echter van mening dat het heel belangrijk is voor moslimmeisjes om deel te nemen aan de lichamelijke opvoeding op school, zelfs als dat allerlei problemen oproept die deze deelname in de weg staan, zoals specifieke kledingsvoorschriften; het bestaan van veel gemengde scholen; de beperkingen op lichaamsbeweging tijdens de ramadanmaand, en culturele verwachtingen met betrekking tot danslessen en andere buitenschoolse activiteiten.</p>
      <p sl="hu">Ik beveel aan om theoretische en praktische casestudies uit te voeren en goede praktijken aan te nemen, ook al is dit een gevoelige kwestie, omdat er vragen over mensenrechten, religie en cultuur bij komen kijken.</p>
    </intervention>
    <intervention id="1-140" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mevrouw de Voorzitter, het gelijke kansenbeleid zou gezien moeten worden als een eerste prioriteit in het kader van de eerbiediging van de rechten van het individu. De nieuwe routekaart van de Commissie voor de gelijkheid van vrouwen en mannen bevat echter geen enkel nieuw wetgevend voorstel. Ook worden er geen financiële middelen uitgetrokken om de buitengewoon belangrijke aanbevelingen van het document uit te voeren, zoals de snelle invoering van nationale regelgeving waardoor vrouwen op de arbeidsmarkt dezelfde rechten krijgen en volgens het principe van gelijk loon voor gelijk werk aan de slag kunnen, of de tenuitvoerlegging van concrete strategieën voor de bevordering van het vrouwelijk ondernemersschap.</p>
      <p sl="pl">De Europese Commissie zou van de herziening van de richtlijn van de Raad met betrekking tot de onderlinge aanpassing van de wetgeving van de lidstaten inzake de toepassing van het beginsel van gelijke beloning voor mannelijke en vrouwelijke werknemers, een prioriteit moeten maken. Met name de voorschriften over de arbeidsinspectie en de rechtsmiddelen die open staan in geval van discriminatie van de vrouw zouden opnieuw bekeken moeten worden.</p>
      <p sl="pl">Om het gelijkekansenbeleid met succes in praktijk te kunnen brengen, zouden de lidstaten in eigen land een bevoegde instantie voor gelijke kansen moeten aanwijzen, die zou assisteren bij het opstellen en bijsturen van de nationale programma’s en tevens zou worden belast met het toezicht op de tenuitvoerlegging.</p>
      <p sl="pl">Ook moet er dringend iets worden gedaan om het combineren van werk en gezin te vergemakkelijken en moet de opvang van diegenen die niet zelfstandig kunnen functioneren toegankelijker gemaakt worden. Verder zou de Commissie meer onderzoek moeten doen naar geweldpleging tegen vrouwen en een daarop toegesneden ontwerprichtlijn voorstellen.</p>
      <p sl="pl">Respect voor de rechten van de vrouw moet ook een wezenlijk onderdeel vormen van het nabuurschaps-, buitenlands en ontwikkelingsbeleid van de Unie ten overstaan van derde landen. De media kunnen het wereldbeeld van de burger sterk beïnvloeden. Dus als er, bijvoorbeeld via het programma Media 2007, positieve voorbeelden van de verwezenlijkingen van vrouwelijke rolmodellen op verschillende gebieden verspreid zouden worden, dan zou dit wel eens een efficiënt instrument kunnen zijn om de nog altijd wijdverbreide negatieve stereotypen te doorbreken.</p>
      <p sl="pl">Ik zou mevrouw Sartori willen feliciteren met haar uitstekende verslag.</p>
    </intervention>
    <intervention id="1-141" speaker_id="photo_generic" name="Vladimir Špidla" is_mep="True" mode="spoken">
      <p sl="cs">lid van de Commissie . – Dames en heren, dank u voor deze discussie die duidelijk aantoont dat de problematiek van gelijke kansen een van de belangrijkste thema’s van de Europese Unie is en blijft.</p>
      <p sl="cs">Ik ben buitengewoon verheugd dat vrijwel alle ingediende voorstellen op de een of andere wijze zijn opgenomen in de routekaart voor de gelijkheid van mannen en vrouwen. Ik kan ook slechts beamen dat ondanks de dertig jaar oude richtlijn inzake gelijke beloning diezelfde gelijke beloning nog altijd op zich laat wachten. Dit probleem is te complex voor een enkele richtlijn: wij stuiten hier op vooroordelen, opvoedingspatronen en op de segregatie van de arbeidsmarkt. Daarom heeft de Europese Commissie besloten van gelijke beloningen een van haar hoofdthema’s te maken. Daarom ook hebben wij studies laten doen, daarom hebben wij mededelingen opgesteld die tot doel hadden echt iets teweeg te brengen op dit gebied zodat wij tastbare resultaten kunnen boeken. Tot nog toe is er weinig uit de bus gekomen.</p>
      <p sl="cs">Het verheugt me eveneens dat het belang van een goede afstemming tussen werk en gezinsleven ruimschoots onder het voetlicht is gebracht. Ik stel vast dat wij de eerste schreden hebben gezet en het is duidelijk dat deze afstemming meer om het lijf heeft dan wat technische aanpassingen in de werkomgeving; het is een ruimer probleem dat eigenlijk gaat over een eerlijke taakverdeling in het leven tussen mannen en vrouwen. Er is op dit gebied nog heel veel werk aan de winkel. Zo stel ik bijvoorbeeld vast dat de geplande uitvoering van de strategie van Barcelona flink te wensen overlaat.</p>
      <p sl="cs">Verder is er gesproken over het tekort aan vrouwen in leidinggevende posities. Ja, ook dit is buitengewoon essentieel. De Commissie werd zwaar bekritiseerd vanwege het feit dat er zo weinig vrouwen zitten in de groep voor klimaatsverandering en energie. Dan wil ik er toch wel op wijzen dat de huidige Commissie acht vrouwelijke leden telt en dat de secretaris-generaal van de Commissie een vrouw is. De vrouwelijke commissarissen hebben zeer belangrijke portefeuilles, dus het is onjuist te stellen dat er geen vooruitgang is geboekt. Ook de situatie van vrouwen in Turkije werd aangehaald. Ik wil hier nadrukkelijk zeggen dat ik er alles aan zal doen om ervoor te zorgen dat gelijke kansen, zoals opgenomen in de criteria van Kopenhagen, als onderwerp zeer serieus worden genomen. Dit houdt wat mij betreft in dat landen waar geen gelijke kansen bestaan, niet kunnen toetreden tot de Europese Unie.</p>
      <p sl="cs">Wat de debatten over culturele verschillen, verminking van het vrouwelijk geslachtsorgaan en afgezonderde, culturele milieus betreft kan ik u meedelen dat mensenrechten en gelijke kansen in mijn ogen voorrang hebben boven culturele overwegingen. En het is aan ons om er via een begripvolle aanpak voor te zorgen dat die rechten worden nageleefd.</p>
      <p sl="cs">Met betrekking tot voorkeursbeleid denk ik ten eerste dat de Europese Unie dit toelaat en ten tweede dat voorkeursbeleid niet mag worden verward met positieve discriminatie, omdat het hier niet gaat om een voorkeursbehandeling an sich maar om het wegnemen van onrechtvaardige lasten en om een eerlijker verdeling van kansen. Quota’s werden meermaals genoemd en ik ken de vele gevallen van vrouwen die, hoewel ze aan alle vereisten voldoen, een baan mislopen louter en alleen omdat ze vrouw zijn. Ik denk dan ook dat wij voorkeursbeleid als interessante mogelijkheid open moeten houden.</p>
      <p sl="cs">Dames en heren, ik wil mevrouw Sartori graag nogmaals bedanken, want dit initiatiefverslag bevat een hele reeks belangrijke elementen die wij ongetwijfeld zullen gebruiken in ons gezamenlijk streven naar een zo groot mogelijke mate van gelijkheid tussen mannen en vrouwen. Dank u.</p>
    </intervention>
    <intervention id="1-142" speaker_id="4453" name="Luisa MORGANTINI" is_mep="True" mode="spoken" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="nl">Ik bedank mevrouw Sartori, al onze collega-leden en de commissaris voor dit interessante debat, dat ik met de grootst mogelijke betrokkenheid heb gevolgd, omdat ik echt geloof dat "brood en rozen" essentieel zijn voor ons allemaal, mannen én vrouwen.</p>
      <p sl="nl">Het debat is gesloten.</p>
      <p sl="nl">De stemming vindt dinsdag om 12.00 uur plaats.</p>
    </intervention>
  </section>
  <section id="creitem20" title="20. Collectief grensoverschrijdend beheer van auteursrechten en naburige rechten ten behoeve van rechtmatige on-line muziekdiensten (2005/737/EG) (debat)">
    <intervention id="1-144" speaker_id="4453" name="Luisa MORGANTINI" is_mep="True" mode="spoken" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="nl">Aan de orde is het verslag (A6-0053/2007) van Katalin Lévai, namens de Commissie juridische zaken, over de aanbeveling van de Commissie van 18 oktober 2005 betreffende het collectieve grensoverschrijdende beheer van auteursrechten en naburige rechten ten behoeve van rechtmatige on-line muziekdiensten (2005/737/EGC) (2006/2008(INI)).</p>
    </intervention>
    <intervention id="1-145" speaker_id="28200" name="Katalin LÉVAI" is_mep="True" mode="spoken" role="rapporteur" nationality="Hungary" birth_date="22-05-1954" birth_place="Budapest" p_group="Socialist Group in the European Parliament" m_state="HU">
      <p sl="en">Mevrouw de Voorzitter, om te beginnen dank ik de schaduwrapporteurs en andere collega’s in de Commissie juridische zaken voor de overweldigende steun die ik van hen heb gekregen. Het was mij een eer en een voorrecht om de unanieme steun van de Commissie juridische zaken te krijgen.</p>
      <p sl="en">Om te beginnen onderstreep ik het belang van de auteursrechtensector; ongeveer 5 tot 7 procent van het BNP van de EU wordt immers verdiend via goederen en diensten die beschermd zijn door auteursrecht en naburige rechten. Het is dus belangrijk dat deze rechten in dit snel groeiende digitale domein ten behoeve van alle betrokkenen goed worden beheerd.</p>
      <p sl="en">Om deze reden ben ik niet zo blij met de “zachte wetgevings”-aanpak waarvoor de Commissie kiest, aangezien ze heeft nagelaten om het Europees Parlement en de lidstaten te betrekken bij de regulering op dit terrein, dat van toenemend economisch belang is en dus zeer relevant voor het goed functioneren van de interne markt.</p>
      <p sl="en">De Commissie heeft een precedent geschapen in een zeer belangrijk en gevoelig domein: door het Parlement of de Raad niet te raadplegen heeft ze het democratische proces omzeild. Ik denk dat we het er allemaal over eens zijn dat de wetgevingsdriehoek niet mag worden genegeerd.</p>
      <p sl="en">Ik ben een groot voorstander van het behoud van de Europese culturele diversiteit. Ik geloof dat deze kwestie voorop dient te staan in het debat. Alles wat mogelijk van negatieve invloed op de culturele diversiteit in Europa is, moet worden vermeden.</p>
      <p sl="en">De Commissie cultuur en onderwijs heeft voortreffelijk werk gedaan door aan te geven wat de ongewenste voortvloeisels - je zou zelfs kunnen zeggen negatieve gevolgen - van de aanbeveling van de Commissie zouden zijn voor de culturele diversiteit. Zoals u misschien hebt gezien, heb ik in het verslag dat voor u ligt de voornaamste knelpunten en eisen opgenomen en ook voorstellen voor compromissen van alle partijen.</p>
      <p sl="en">Mijn verslag samenvattend, zou ik zeggen dat in mijn voorstel het wederkerige systeem van incasso-organisaties in Europa behouden blijft terwijl iedereen zich houdt aan de beginselen van good governance. We zullen niet van de ene dag op de andere mededinging tussen de incasso-organisaties invoeren maar zullen een gestuurde invoering ervan stimuleren en steunen. We willen garanderen dat individuele houders van rechten aangesloten kunnen blijven bij de incasso-organisatie van hun keus. We zullen de beschikbaarheid van het wereldrepertoire voor alle incasso-organisaties - groot en klein - bevorderen. We zullen streven naar solidariteit en gelijke behandeling tussen auteurs en uitgevers die bij de incasso-organisaties zijn aangesloten. We zullen ervoor zorgen dat een paar grote houders van rechten het repertoire dat ze in handen hebben, niet exclusief onderbrengen bij een paar grote incasso-organisaties, waardoor in Europa een oligopolie zou ontstaan. We willen ervoor zorgen dat gebruikers van muziek afkomstig van on-line en mobiele diensten bij een one-stop shop terecht kunnen als ze een licentie voor heel Europa wensen, maar we willen hen ervan weerhouden om het niveau van de vergoeding voor auteurs te verlagen. We willen ervoor zorgen dat incasso-organisaties een onmisbare rol blijven spelen bij het bevorderen van plaatselijk nieuw en minderheidsrepertoire.</p>
      <p sl="en">Tot slot benadruk ik nogmaals dat we door te streven naar een richtlijn op basis van deze doelstellingen blijk geven van onze brede steun voor een sterke culturele diversiteit in Europa.</p>
      <p sl="en">Toen we werkten aan de verbetering van het verslag, heb ik geprobeerd om zo nauw mogelijk samen te werken met alle belanghebbenden - bovenal met de voortreffelijke schaduwrapporteurs - om te komen tot de beste en meest evenwichtige oplossing op dit cultureel en economisch belangrijke terrein. Ik ben ze dankbaar voor hun kostbare advies en ideeën.</p>
      <p sl="en">Mijn doelstelling was te komen tot een goed evenwicht van belangen, een evenwicht tussen de noodzakelijke invoering van mededinging en culturele diversiteit, een evenwicht tussen de houders van rechten en gebruikers van muziek, een evenwicht tussen grote en kleine incasso-organisaties, een evenwicht tussen de grote houders van rechten en de auteurs en componisten van nicherepertoire. Ik heb geprobeerd om een Europese oplossing voor te stellen voor een zeer moeilijk en gevoelig domein en ik hoop dat de Europese Unie erbij gebaat is en dat we er allemaal voordeel van hebben.</p>
    </intervention>
    <intervention id="1-147" speaker_id="photo_generic" name="Vladimir Špidla" is_mep="True" mode="spoken">
      <p sl="cs">lid van de Commissie . – Mijnheer de Voorzitter, geachte afgevaardigden, ik bedank de rapporteur, mevrouw Lévai, voor dit ontwerpverslag over de aanbeveling van de Commissie van 18 oktober 2005 betreffende het collectieve grensoverschrijdende beheer van auteursrechten en naburige rechten ten behoeve van rechtmatige on-line muziekdiensten. Ik benadruk dat de aanleiding voor deze aanbeveling oorspronkelijk lag in de zorgen en angsten van de auteurs. Auteurs, componisten en muziekuitgevers waarschuwden de Commissie dat zij geen royalty’s kregen voor het on-line gebruik van hun werk.</p>
      <p sl="cs">Onze analyse toont echter duidelijk aan dat het te ingewikkeld is om het on-line gebruik van beschermde werken per individuele lidstaat te beheren, zeker in een digitale wereld. Door de ingewikkelde verhoudingen tussen de beheerders van collectieve rechten (BCR) die deze rechten per lidstaat beheren, komen de royalty’s niet bij de auteurs of andere houders van rechten terecht. Het doel van de aanbeveling van de Commissie is dan ook ervoor te zorgen dat de auteurs, de componisten en de muziekuitgevers hun rechtmatige aandeel in de on- line opbrengsten ontvangen.</p>
      <p sl="cs">Wij denken eveneens dat het systeem van licentieverlening kan worden verbeterd zodat de ontwikkeling van nieuwe on-line diensten wordt gestimuleerd en tegelijkertijd de belangen van de houders van rechten echt worden beschermd en ondersteund. Voor alle duidelijkheid, de aanbeveling bevat geen concreet model voor licentieverlening. Ons uitgangspunt is dat de houders van rechten de mogelijkheid moeten hebben om in alle vrijheid de meest voordelige en geschikte on-line beheerder of licentieverlener te kiezen voor het beheer van hun on-line rechten. Het doel is dan ook dat de houders van rechten inkomsten verwerven uit het on-line gebruik van hun werken. Dit stelt ons op onze beurt in staat de waarde van deze werken voor de houders van rechten volledig te beschermen. Het is zeker geen race naar het nulpunt, bergafwaarts. Het doel, de bescherming van de belangen van de houders van rechten, spreekt ook uit de bepalingen van de aanbeveling over transparant beheer, conflictoplossing, verantwoordelijkheden van beheerders en de uitgebalanceerde vertegenwoordiging van alle categorieën rechthebbenden in de besturen van de BCR.</p>
      <p sl="cs">De Commissie is verheugd over de krachtige steun van het Europees Parlement voor dit ontwerpverslag. Hoewel wij de impact van deze aanbeveling nog bestuderen en meningen van alle betrokken partijen verzamelen, is nu al een aantal initiatieven gestart ter verbetering van het beheer. In 2006 keurde de wereldhandelsassociatie van muziekuitgevers bijvoorbeeld samen met de overkoepelende Europese organisatie voor collectief beheer van auteursrechten een verklaring goed waarin regels werden vastgelegd voor het beheer van on-line auteursrechten.</p>
      <p sl="cs">Meerdere houders van rechten, waaronder ook de kleinere BCR en uitgevers, toonden zich enthousiast over de zakelijke mogelijkheden die de aanbeveling inzake on-line muziekdiensten biedt. De Commissie ziet in de verlening van licenties voor on-line diensten een kans om in de hele Unie de waarde van muziek te benadrukken en tegelijkertijd de verscheidenheid aan culturen en de bijbehorende muzikale tradities te bevorderen. De creatie van nieuwe markten voor speciale muziekgenres en het aanboren van een echt internetpubliek zijn factoren die ongetwijfeld zullen bijdragen aan de Europese culturele verscheidenheid.</p>
      <p sl="cs">In het ontwerpverslag wordt de Commissie verzocht met een richtlijn te komen over dit onderwerp. De Commissie stelt echter vast dat de on-line markt momenteel in ontwikkeling is en dat wij ons er absoluut voor moeten hoeden het potentieel van deze markt door een te starre instelling aan banden te leggen. En bovendien, zoals ik al zei, onderzoeken wij nu pas de situatie zoals die er na goedkeuring van de aanbeveling uit zal komen te zien. Ik kan de leden van het Parlement verzekeren dat ons doel erin bestaat dat de houders van rechten royalty’s ontvangen voor hun werk en dat de gebruikers van rechten de noodzakelijke licenties op de meest eenvoudige en recht-toe-recht-aan manier kunnen verkrijgen. Ik denk dat het van cruciaal belang is de culturele diversiteit in Europa te behouden en te stimuleren. De Commissie zal het Parlement uiteraard over dit onderwerp blijven informeren.</p>
    </intervention>
    <intervention id="1-148" speaker_id="28574" name="Manolis MAVROMMATIS" is_mep="True" mode="spoken" nationality="Greece" birth_date="15-08-1941" birth_place="Platanias Chanion" p_group="Group of the European People's Party (Christian Democrats) and European Democrats" m_state="GR">
      <p sl="el">rapporteur voor advies van de Commissie cultuur en onderwijs . – Mijnheer de Voorzitter, om te beginnen wil ik onze rapporteur, mevrouw Lévai, gelukwensen en danken voor de uitstekende samenwerking en het resultaat van haar belangrijke werk in het verslag betreffende het collectieve beheer van auteursrechten.</p>
      <p sl="el">Het is een feit dat de aanbeveling van de Commissie een grote stap voorwaarts vormt in de richting van toekomstige convergentie van de verschillende praktijken in de 27 lidstaten. Ik vind dat de nauwe samenwerking tussen de rechtenbeheerders moet worden gehandhaafd in het voordeel van alle partijen. In het digitale tijdperk waarin we leven is het van uitzonderlijk belang dat de auteursrechten en naburige rechten efficiënt worden beschermd, om piraterij te beperken en te garanderen dat de rechthebbenden hun royalty’s krijgen.</p>
      <p sl="el">In haar advies benadert de Commissie cultuur en onderwijs de bescherming en het collectieve beheer van auteursrechten vanuit het oogpunt van zowel de muziekauteurs, de tekstschrijvers dus, als van de componisten en de uitvoerders.</p>
      <p sl="el">Het huidige stelsel voor on-line diensten geldt als te weinig efficiënt voor de gebruikers van rechten en de rechthebbenden. Het gebeurt vaak dat televisiezenders en radiostations niet de vereiste royalty’s betalen voor het repertoire dat zij gebruiken in hun uitzendingen.</p>
      <p sl="el">Alle houders van rechten, of het nu gaat om auteurs, componisten of uitgevers, platenproducenten of uitvoerders, moeten een gelijke behandeling krijgen. Het grootste probleem van de muziekindustrie blijft echter de piraterij. Het huidige systeem van gemeenschappelijk collectief beheer van auteursrechten moet volgens mij blijven bestaan, zodat concurrentie kan worden ingevoerd op basis van de diensten die worden verstrekt en de financiële vergoeding die de beheerders van collectieve rechten vragen.</p>
      <p sl="el">Ten slotte weten wij allemaal dat muziek geen handelswaar is. Daarom hebben wij de plicht de creativiteit in Europa te versterken en te beschermen.</p>
    </intervention>
    <intervention id="1-149" speaker_id="4275" name="Hans-Peter MAYER" is_mep="True" mode="spoken" nationality="Germany" birth_date="05-05-1944" birth_place="Riedlingen" p_group="Group of the European People's Party (Christian Democrats)" m_state="DE">
      <p sl="de">namens de PPE-DE-Fractie. – Mijnheer de Voorzitter, ik spreek hier als schaduwrapporteur en namens de leden van de PPE-DE-Fractie in de Commissie juridische zaken. De aanbeveling van de Commissie betreffende het collectieve grensoverschrijdende beheer van auteursrechten en naburige rechten brengt heel wat problemen met zich mee. Het voorstel biedt onvoldoende garanties voor de rechten van de kunstenaars, en ook voor de verscheidenheid in de Europese muzieksector. De effectevaluatie zit vol leemten. Het gekozen rechtsinstrument is onaanvaardbaar. Wie drie mogelijkheden tegelijk aanbeveelt, lost werkelijk geen problemen op. Mijn collega mevrouw Lévai heeft de problemen in haar verslag duidelijk genoemd. Dit voorstel, dat aan de plenaire vergadering is voorgelegd, heeft als doel om deze problemen aan te pakken. Dat betekent dus: nee tegen territoriale gebruiksbeperkingen, ja tegen een faire en geregelde concurrentie op het gebied van het collectieve beheer van rechten, ja tegen een modernere regeling voor de on-line muziekmarkt, zolang die niet ten koste gaat van de culturele diversiteit en van de bescherming van de kunstenaars, en ja tegen transparante organisaties voor het beheer van rechten.</p>
      <p sl="de">In dit verband betreur ik het dat de Commissie probeert om met behulp van een aanbeveling de rechten van het Parlement te omzeilen. Daarom doen we een beroep op de Commissie om volgens de medebeslissingsprocedure een geschikt rechtsinstrument voor te stellen, natuurlijk op basis van uitvoerig overleg met de hele sector.</p>
      <p sl="de">Binnenkort komt er een arrest in de zaak CISAC, en daarom zou ik een dringend beroep op de Commissie willen doen om de rechten van het Parlement volgens de medebeslissingsprocedure niet te omzeilen aan de hand van "zachte wetgeving" of afspraken. Ik verzoek de collega’s om voor het verslag van mevrouw Lévai te stemmen.</p>
    </intervention>
    <intervention id="1-150" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">namens de PSE-Fractie. – Mijnheer de Voorzitter, uit het verslag van mevrouw Lévai, de rapporteur van de commissie ten principale, de Commissie juridische zaken, het advies van de Cultuurcommissie, zoals geformuleerd door de heer Mavrommatis, en de verschillende betogen die we tot nu toe beluisterd hebben, blijkt dat er een vrij grote consensus bestaat tussen de Europese afgevaardigden over de aanbeveling van de Commissie.</p>
      <p sl="es">Ten eerste hebben we een bezwaar tegen de gebruikte methode. Het gebruik van een aanbeveling, van het "instrument van zachte wetgeving", op het niveau van de Europese Unie, is altijd heel gevaarlijk, in aanmerking genomen dat de Europese Unie haar eigen wetgevingsinstrumenten heeft, zoals bijvoorbeeld de kaderrichtlijn die wordt voorgesteld door mevrouw Lévai.</p>
      <p sl="es">In de tweede plaats is er een inhoudelijk bezwaar. De aanbeveling van de Commissie zou nu al een aantal ongewenste effecten kunnen sorteren op de samenstelling van de markt van de intellectuele eigendom, die onderworpen is aan bepaalde oligopolies, de zogenaamde grotere spelers, de belangrijkste organisaties die de controle hebben over radio-uitzendingen.</p>
      <p sl="es">De aanbeveling van de Commissie zou deze grote spelers ertoe kunnen aanzetten hun repertoires terug te trekken uit het huidige systeem van beheerders van collectieve rechten, dat het mogelijk maakt die rechten te waarborgen. Als dat gebeurt, zou het resultaat zijn dat de kleine spelers, dat wil zeggen de kleine organisaties voor de bescherming van de intellectuele eigendom, de intellectuele rechten niet langer zouden kunnen beschermen.</p>
      <p sl="es">Als het gaat om cultuur, om muziek, is niet de markt maar de muziekproductie het belangrijkst. De cultuur van ieder volk dat deel uitmaakt van de volkeren van de Europese Unie.</p>
      <p sl="es">Het gaat er niet om een grote markt te creëren, want op die grote markt geldt uiteindelijk de zogeheten wet van Gresham, die inhoudt dat geld zonder luchtje verdrongen wordt door geld met een luchtje. Dat betekent dat we op het randje staan van een situatie met een volkomen uniform gemaakte markt waarop een x aantal grote spelers ofwel toonaangevende maatschappijen het monopolie hebben, en auteurs hun voorwaarden opleggen en de intellectuele creatie in de Europese Unie onmogelijk maken.</p>
      <p sl="es">Wij ondersteunen dan ook het verslag van mevrouw Lévai en het advies van de heer Mavrommatis, en wij vinden het op dit moment niet wenselijk om een amendement op deze verslagen aan te nemen.</p>
    </intervention>
    <intervention id="1-151" speaker_id="4560" name="Antonius MANDERS" is_mep="True" mode="spoken" nationality="Netherlands" birth_date="14-03-1956" birth_place="Stiphout" m_state="NL">
      <p sl="nl">namens de ALDE-Fractie . – Voorzitter, ik spreek hier als de schaduwrapporteur in de Commissie juridische zaken namens de ALDE-Fractie. Wij steunen in grote lijnen het verslag-Lévai zoals dat is goedgekeurd. We hebben nog wel wat toe te voegen, omdat de aanbeveling tot doel heeft de monopolies van beheersmaatschappijen te doorbreken en transparanter te maken dankzij de controle die erop zou moeten worden uitgeoefend.</p>
      <p sl="nl">De compromisamendementen vertonen onvolkomenheden en zijn op sommige plaatsen onduidelijk of inconsistent en beperken zelfs het toepassingsgebied. Onze amendementen waarover we morgen gaan stemmen, vormen een aanvulling op het goedgekeurde verslag en hebben tot doel het doorbreken van de monopolies te vergemakkelijken, de markt transparanter te maken en toch ervoor te zorgen dat het werkbaar wordt en dat de auteurs en de rechthebbenden hun gelijk krijgen en hun vergoedingen kunnen binnenhalen.</p>
      <p sl="nl">In amendement 5 vragen wij de lidstaten om de zoveel jaren een openbare aanbesteding op de vergunningen uit te schrijven om druk op de monopolies van de beheersmaatschappijen te houden. Die monopolies zijn op zich geen probleem, maar op dit moment is er geen enkele controle. Ook een onderzoek van de Nederlandse mededingingsautoriteit toont aan dat er in elk land verschillende uitgangspunten zijn. Omdat het monopolieposities zijn, is er geen controle mogelijk waardoor niet kan worden vastgesteld of er exorbitante vergoedingen worden gevraagd en exorbitante overheidskosten zijn. Toch zou dit mogelijk moeten zijn. Ik hoop dat het met de door ons ingediende amendementen gaat lukken.</p>
      <p sl="nl">Vervolgens willen wij met onze amendementen het toepassingsgebied verbreden. Want bijvoorbeeld broadcasting , wanneer we het hebben over uitzending via internet, ipods en ga zo maar door, valt onder het copy broadcasting. Dat wordt nu beperkt. Wij willen dat weer invoeren om in feite zo dicht mogelijk bij het oorspronkelijke voorstel van de Commissie te komen. Nu is in onze ogen teveel naar de beheersmaatschappijen geluisterd en te weinig naar de rechthebbenden en de auteurs.</p>
    </intervention>
    <intervention id="1-152" speaker_id="28371" name="Marek Aleksander CZARNECKI" is_mep="True" mode="spoken" nationality="Poland" birth_date="22-03-1959" birth_place="Chorzów" p_group="Non" m_state="PL">
      <p sl="pl">namens de UEN-Fractie . – Mijnheer de Voorzitter, we bespreken vandaag een moeilijk en controversieel punt.</p>
      <p sl="pl">In de zoektocht naar een oplossing voor de gemeenschappelijke problemen in verband met het grensoverschrijdend beheer van auteursrechten en naburige rechten ten behoeve van rechtmatige on-line muziekdiensten, zie ik dat het Parlement formeel geen rol van betekenis heeft. Dit vind ik hoogst ongepast, met name omdat dit punt al aan de orde werd gesteld in een resolutie van 15 januari 2004. Ik vind ook niets terug over een eventuele raadpleging over verdere regelgevende werkzaamheden op dit gebied. Hoe kan men nu een wettelijke regeling voor een bepaalde sector bedenken zonder kennis te nemen van de mening van de betrokkenen zelf?</p>
      <p sl="pl">Met de aanbeveling wordt slechts getracht de on-line verkoop van muziekopnames te regelen, maar wegens de onduidelijke formulering kan zij ook van toepassing zijn op andere on-line diensten zoals bijvoorbeeld radiodiensten. De hieruit resulterende onduidelijkheid ten aanzien van de toepasselijkheid van uiteenlopende recensieregelingen leidt tot rechtsonzekerheid en brengt nadelen met zich mee, met name voor on-line radiodiensten.</p>
      <p sl="pl">Verder bestaat het risico dat houders van rechten die de aanbeveling inzake hun interactieve on-line rechten zouden volgen, de plaatselijke beheerders van collectieve rechten ook andere (bijv. de radio betreffende) rechten onthouden en aldus de gebruikers van deze rechten de mogelijkheid ontnemen om de gebruiksrechten voor een breed geschakeerd repertoire bij een en dezelfde beheerder van collectieve rechten te verwerven.</p>
      <p sl="pl">De rechthebbenden zouden, zolang hun rechten geldig zijn, van de bescherming van de auteursrechten en naburige rechten moeten kunnen genieten, waar deze rechten ook hun oorsprong hebben en los van landsgrenzen of de manier waarop ze gebruikt worden. Derhalve dient er een multiterritoriaal licentiesysteem ingevoerd te worden om de commerciële gebruikers en hun activiteiten een betere rechtsbescherming te kunnen bieden en om de groei van legale on-line diensten te bevorderen, wat tevens de inkomsten van de houders van de auteursrechten zal verhogen.</p>
      <p sl="pl">De vrijheid om grensoverschrijdende collectieve beheersdiensten aan te bieden betekent dat de houders van auteursrechten in de hele Gemeenschap vrij een beheerder van collectieve rechten kunnen kiezen, die van essentieel belang is voor het aanbieden van legale on-line muziekdiensten. Dit recht omvat de mogelijkheid om, in eender welke lidstaat, rechten toe te vertrouwen aan een andere beheerder van collectieve rechten of een deel of alle on-line rechten over te dragen.</p>
      <p sl="pl">Ik ben van mening dat een grotere, maar tevens gecontroleerde concurrentie bij het collectieve beheer van auteursrechten en naburige rechten in de muzieksector op Internet voor iedereen gunstig kan zijn. De Commissie cultuur en onderwijs huldigt het standpunt dat concurrentie de culturele verscheidenheid kan ondersteunen, zij het dat ze eerlijk en transparant moet zijn.</p>
    </intervention>
    <intervention id="1-153" speaker_id="28253" name="Eva LICHTENBERGER" is_mep="True" mode="spoken" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">namens de Verts/ALE-Fractie. – Mijnheer de Voorzitter, geachte collega’s, dit verslag gaat niet alleen om de nobele gedachte van de concurrentie, of de vrije keuze voor de kunstenaar, of de gebreken in het systeem van de rechtenbeheerders, het gaat zonder twijfel om de diversiteit, om het gevaar dat de markt beperkt wordt tot massaproducten, en om het bewaren van de specifiek Europese diversiteit.</p>
      <p sl="de">Het is waar, het systeem heeft tekortkomingen, en daar moeten we iets aan doen. Zoals de Commissie dat heeft geprobeerd lukt dat volgens mij echter nooit. De lobbyisten hebben flink van zich laten horen, en we hebben stapels post gekregen. U zult ook wel een paar brieven gekregen hebben, bijvoorbeeld van Writers and Composers for Choice . Als u die brief echter leest en kijkt wie hem heeft getekend, dan zult u merken dat waarschijnlijk niet alle kunstenaars werkelijk weten wat ze hier hebben getekend, als dat al waar is. Ik ken personen die op die lijst staan, en die helemaal niet weten dat een organisatie hun naam gebruikt voor een dergelijke brief. Dat spreekt boekdelen over de opstelling van bepaalde rechtenbeheerders, die een monopolie willen verwerven.</p>
    </intervention>
    <intervention id="1-154" speaker_id="28339" name="Daniel STROŽ" is_mep="True" mode="spoken" nationality="Czechia" birth_date="04-08-1943" birth_place="Plzeň" p_group="Confederal Group of the European United Left - Nordic Green Left" m_state="CZ">
      <p sl="cs">namens de GUE/NGL-Fractie . – Mijnheer de Voorzitter, collega’s, de aanpak van de Commissie, die geresulteerd heeft in de aanbeveling inzake het collectief grensoverschrijdend beheer van auteursrechten en naburige rechten ten behoeve van rechtmatige on-line muziekdiensten, is helaas een nieuwe proeve van een ontoelaatbare en totaal nutteloze poging het democratische besluitvormingsproces te omzeilen waar het de rol van het Europees Parlement aangaat. Ik zou willen ingaan op een aantal punten uit het verslag dat voor ons ligt, een verslag dat ik overigens in grote lijnen onderschrijf en waarmee ik de rapporteur en diegenen die met haar hebben samengewerkt, complimenteer. Belangrijk zijn de eerlijke behandeling van alle houders van rechten, de bescherming van het systeem van afspraken, de vrije keus op het vlak van de licenties en de hogere mate van bescherming voor houders van rechten.</p>
      <p sl="cs">Wat de mededinging betreft moet er in de toekomst vooral worden gelet op een mogelijk misbruik van monopolieposities bij collectief beheer van auteursrechten. Hoe meer wij het hebben over economische mededinging voor het hele scala aan intellectuele-eigendomsrechten, hoe meer het zaak is ervoor te zorgen dat deze mededinging eerlijk, volgens de regels en onder toezicht verloopt. Ik waarschuw hiervoor omdat er de afgelopen jaren ook op het gebied van het intellectueel eigendom talloze bepalingen ter bescherming van de economische mededinging zijn doorgevoerd en in een aantal gevallen ging dit duidelijk ten koste van de uitoefening van deze auteursrechten.</p>
    </intervention>
    <intervention id="1-155" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="da">namens de IND/DEM-Fractie. – Mijnheer de Voorzitter, ik wil mevrouw Lévai bedanken voor haar goede samenwerking in verband met dit verslag. Ook dank ik Pia Raug voor de goede conferentie over auteursrechten, omdat ze niet zomaar opgaf, maar de meesten van ons wist te overtuigen.</p>
      <p sl="da">Een jaar geleden dreigden de kunsten het van de markt te verliezen. De leden van de Commissie werden door multinationale maatschappijen gebruikt om een stuk zogenaamde “zachte wetgeving” door te voeren, die nooit langs gekozen volksvertegenwoordigers zou zijn gekomen. Morgen krijgen we een grote meerderheid voor een veelzijdige cultuur. Dan zal de Commissie haar dreigementen met rechtszaken tegen de rechtenbeheerders terugtrekken en de mededeling over de muziekmarkt in de ijskast leggen. Luistert u nu naar schrijvers, componisten en consumenten! Begin opnieuw met een ontwerprichtlijn waarover wij in het Europees Parlement mee onderhandelen!</p>
      <p sl="da">De grote meerderheid van de leden van het Parlement wil een veelzijdig muziekaanbod garanderen. Wij gaan er nooit mee akkoord om het aanbod te laten bepalen door een paar multinationale maatschappijen. We willen er ook voor zorgen dat de minder zichtbare kunstenaars hun publiek kunnen vinden. Wij willen als consumenten geen genoegen nemen met populaire muziek van de grootste landen. We willen evenmin toelaten dat de vrienden van de multinationals in de Commissie de KODA en andere auteursrechtmaatschappijen onteigenen, want die spannen zich elke dag enorm in voor de toegankelijkheid en de gelijke behandeling van muziek voor een breed publiek en voor een smal publiek.</p>
      <p sl="da">Alle gebruikers kunnen tegenwoordig volstaan met één contract met één agentschap, dat dan met de andere afrekent. In de grond van de zaak is dat een goed systeem, maar het vereist hier en daar meer administratieve openheid. Als muziekconsumenten willen we graag een faire prijs aan schrijvers en componisten betalen, maar zo min mogelijk aan bureaucraten en multinationale giganten. Het verslag-Lévai is een evenwichtig document, dat het Parlement tot eer strekt.</p>
    </intervention>
    <intervention id="1-156" speaker_id="4450" name="Vasco GRAÇA MOURA" is_mep="True" mode="spoken" nationality="Portugal" birth_date="03-01-1942" birth_place="Porto" p_group="Group of the European People's Party (Christian Democrats) and European Democrats" m_state="PT">
      <p sl="pt">Om te beginnen zou ik willen verklaren dat ik actief lid ben van de Portugese Vereniging van Auteurs die zich inzet voor het collectief beheer van rechten en dus een belang heeft bij dit thema.</p>
      <p sl="pt">Wij moeten het werk van onze collega’s Lévai en Mavrommatis goedkeuren. De keuzevrijheid van auteurs en componisten met betrekking tot de vereniging voor het collectieve beheer van rechten waar zij zich door willen laten vertegenwoordigen, is een net zo fundamenteel principe als het verbod voor de zogenaamde major publishers exclusieve contracten af te sluiten met de verenigingen voor het collectief beheer van auteursrechten.</p>
      <p sl="pt">Het mandaat dat een major publisher aan een vereniging geeft moet ook aan een willekeurige andere vereniging kunnen worden verleend. Onder dat mandaat mogen alleen de gecentraliseerde licenties voor multinationale bedrijven vallen, terwijl de licentierechten voor nationale ondernemingen een taak blijven voor de plaatselijke verenigingen.</p>
      <p sl="pt">Het internationale repertoire dient beschikbaar te blijven voor alle verenigingen van collectief beheer teneinde licenties te kunnen verlenen aan de gebruikers. Daarom is het essentieel, zoals het verslag stelt, elke vorm van exclusief mandaat tussen de major rightholders en de verenigingen van collectief beheer voor het rechtstreeks innen van rechten in alle lidstaten te verbieden, daar die praktijk zou leiden tot het snel uitsterven van de nationale verenigingen.</p>
      <p sl="pt">Het netwerk van nationale verenigingen dient gehandhaafd te blijven, zodat zij allemaal toegang hebben tot het internationale repertoire. Voorts moeten we er alles aan doen om de culturele verscheidenheid, waaraan deze nationale verenigingen en hun activiteiten in de landen van herkomst een onmisbare bijdrage leveren, te beschermen.</p>
      <p sl="pt">Het is dan ook op zijn minst bizar te noemen dat een aanbeveling van de Commissie het adequate middel wordt geacht om de kwestie van de verenigingen voor het collectief beheer van auteursrechten te behandelen, mede omdat de Commissie nog niet goed weet hoe de vork in de steel zit zoals we de commissaris hier hebben horen zeggen.</p>
      <p sl="pt">Het valt te hopen dat de Commissie het tot haar gerichte voorstel in een van de overwegingen van dit verslag overneemt en een ontwerprichtlijn opstelt. Het is namelijk duidelijk dat de belangen die in het geding zijn vereisen dat een dergelijk voorstel er zo snel mogelijk komt.</p>
    </intervention>
    <intervention id="1-157" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, commissaris, ik dank mevrouw Lévai voor haar verslag en voor het vele werk dat ze heeft verricht, maar het is wel erg jammer dat het Parlement dit verslag naar zich toe heeft moeten trekken, omdat het anders aan ons voorbij gegaan zou zijn. Ik sluit me aan bij het koor van al diegenen die al over het proces en de gekozen methode hebben geklaagd. De Commissie heeft het recht om een aanbeveling te kiezen, maar het is een politieke keuze en die heeft twee effecten.</p>
      <p sl="en">Ten eerste kan een instrument van zachte wetgeving op een terrein zoals dit helaas leiden tot onzekerheid, tot een gebrek aan juridische duidelijkheid, maar wat nog erger is: dit Parlement wordt omzeild. De democratie wordt omzeild. Dat is onaanvaardbaar en ik denk dat dit onze grootste klacht is. Het gaat niet zozeer om de inhoud, maar om de manier waarop de zaak wordt aangepakt in een poging om de wetgever te omzeilen. Ik vind het des te ontstellender, omdat ik ook deelnam aan het vorige mandaat van dit Parlement, toen we een collega hadden, Mercedes Echerer, die maanden, jaren zelfs, heeft gewerkt aan een initiatiefverslag op dit gebied. Het was algemeen bekend dat dit Parlement zeer betrokken was bij deze kwestie en dus is het volstrekt onaanvaardbaar dat we hier nu weer zitten en een aanbeveling met alle moeilijkheden, onvolkomenheden en tegenstrijdigheden van dien krijgen voorgeschoteld. Het spijt me dat ik niet op de inhoud ben ingegaan, maar het is het proces waar ik me in de eerste plaats zorgen om maak.</p>
    </intervention>
    <intervention id="1-158" speaker_id="28198" name="Jacques TOUBON" is_mep="True" mode="spoken" nationality="France" birth_date="29-06-1941" birth_place="Nice" p_group="Group of the European People's Party (Christian Democrats) and European Democrats" m_state="FR">
      <p sl="fr">Mijnheer de Voorzitter, ik wil mevrouw Lévai en de heer Mavrommatis bedanken voor hun uitstekende voorstellen.</p>
      <p sl="fr">Dit verslag komt precies op tijd, want intellectueel en artistiek eigendom wordt momenteel op losse schroeven gezet binnen de Europese Unie. Om de weliswaar geldige reden dat de technologische revolutie de toegang tot kunst- en cultuurgoederen ingrijpend heeft gewijzigd, stelt de Commissie ons sinds enkele maanden voor om de vergoeding voor auteurs, muziekschrijvers, vertolkers, en van alle rechthebbenden in het algemeen te verlagen. Ze schaart zich vierkant achter het gemeenschappelijke standpunt van bedrijven en consumenten, die van mening zijn dat on-line verspreiding gratis kan zijn.</p>
      <p sl="fr">Ik kan me niet vinden in deze impasse, deze illusie van gratis on-line diensten. Als schrijvers en hun vertolkers niet langer betaald worden voor auteursrechten en naburige rechten, zijn er op een dag geen creaties, geen nieuwe muziek en geen nieuwe films meer. Wat gaan we dan op Internet zetten?</p>
      <p sl="fr">Wij hebben de ontwerpaanbeveling van de Commissie, die de compensatie voor het kopiëren voor privé-gebruik wilde afschaffen, voorlopig kunnen tegenhouden, maar deze is nog niet van tafel.</p>
      <p sl="fr">Wij hebben de richtlijn uit 2001 in elke lidstaat omgezet en de status van rechthebbenden gegarandeerd. De commissaris voor Mededinging heeft besloten een einde te maken aan het territoriale bereik van nationale beheerders van collectieve rechten. De aanbeveling betreffende het collectieve grensoverschrijdende beheer van auteursrechten ten behoeve van on-line muziekdiensten valt onder hetzelfde gevaarlijke concept. Ze heeft reeds nadelige gevolgen gehad, want de Duitse en Engelse beheermaatschappijen hebben één gezamenlijke maatschappij opgericht waaraan een zeer grote platenproducent de exclusieve rechten op zijn internationale catalogus heeft toevertrouwd.</p>
      <p sl="fr">Mevrouw Lévai heeft dan ook gelijk wanneer ze haar vraagtekens plaatst bij de keuze van de Commissie, waaraan bovendien onvoldoende raadpleging vooraf is gegaan. Het Commissievoorstel, dat het aanbod van lokale repertoires veiligstelt, lijkt ons echter iets te gunstig voor verspreiders en houdt dus een gevaar van dumping, hetgeen ten koste gaat van rechthebbenden. Niettemin hoop ik dat dit verslag in zijn huidige vorm wordt goedgekeurd, zodat de Commissie weet dat het Europees Parlement op zeer gevoelige terreinen van Europees recht niet bereid is zijn wetgevende taak uit handen te geven en wil dat alle gezichtspunten onbevooroordeeld in ogenschouw worden genomen. Ook dat verstaan wij onder culturele verscheidenheid.</p>
    </intervention>
    <intervention id="1-159" speaker_id="2224" name="Klaus-Heiner LEHNE" is_mep="True" mode="spoken" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, dames en heren, ik kan me de vorige zittingsperiode nog herinneren, net als mevrouw Wallis. Het Parlement heeft altijd problemen gehad met de rechtenbeheerders. Ik noem als voorbeeld het verslag-Echerer, daarin hadden we de Commissie gevraagd om een concreet wetsontwerp voor te leggen om de activiteiten van de rechtenbeheerders transparanter te maken en beter te regelen. Een ander voorbeeld is het verslag-Zimmerling, waar dit ook aan de orde was. Ik wil ook de behandeling van de richtlijn inzake auteursrecht in de informatiemaatschappij noemen.</p>
      <p sl="de">Daarom is het absoluut juist dat de Commissie nadenkt over de juiste aanpak van dit probleem. Het kan niet zo blijven dat we met 27 monopolies moeten werken, zonder een interne markt! We willen echter ook niet dat die 27 monopolies worden vervangen door een paar oligopolies. Dat is heel duidelijk gebleken uit de debatten in de commissie.</p>
      <p sl="de">Ik moet echter ook duidelijk zeggen dat rechtenbeheerders geen doel op zich zijn, ze zijn een soort noodzakelijk kwaad. Waar nodig zijn zij nu eenmaal de bemiddelaar tussen de auteurs en de gebruikers. Waar dat niet nodig is – en dergelijke gevallen zijn ook denkbaar – is er dus ook geen rechtenbeheerder nodig.</p>
      <p sl="de">Uit talloze gesprekken en raadplegingen – en ook uit contacten met lobbyisten – heb ik in ieder geval geconcludeerd dat de zaak veel ingewikkelder ligt dan we oorspronkelijk dachten. Er zijn veel stakeholders die in de loop van het proces een ander standpunt hebben ingenomen. De grote rechtenbeheerders waren plotseling voor liberalisering, omdat ze voor zichzelf een kans zagen om op de markt een oligopolie op te bouwen. Veel gebruikers zijn plotseling van gedachte veranderd, en waren van vandaag op morgen ineens tegen een extreme liberalisering, omdat ze daarvan meer nadelen dan voordelen verwachten.</p>
      <p sl="de">We moeten voor deze kwestie gewoon een heel doordacht wetsontwerp voorleggen. Het is glashelder dat we hier iets aan moeten doen, dat de situatie niet kan blijven zoals ze is. We verwachten echter van de Commissie dat ze een concreet voorstel doet, en dat wij met alle mogelijkheden die een Parlement heeft proberen om het op een constructieve manier te behandelen. Dat is de belangrijkste boodschap van dit verslag, en dat is wat wij van de Commissie verwachten.</p>
      <p sl="de">Ik zou de rapporteur en de schaduwrapporteurs willen danken voor hun werk.</p>
    </intervention>
    <intervention id="1-160" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="1-161" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Teneinde het aanbod van on-line muziekdiensten binnen Europa te bevorderen, zijn wij net als de Commissie van mening dat deze diensten alleen verder ontwikkeld kunnen worden door op communautair niveau wijzigingen aan te brengen in de systemen voor collectief beheer en toekenning van licentierechten. Dit is noodzakelijk geworden door de opkomst van nieuwe diensten, zoals Internetradio, streaming of downloaden tegen vergoeding. Mede door het ontbreken van een auteursrechtelijke licentie binnen de EU worden de mogelijkheden van nieuwe on-line muziekdiensten nog niet optimaal benut.</p>
      <p sl="fr">De Europese instellingen moeten echter voorzichtig zijn met het opstellen van wetgeving voor collectieve beheersystemen, die buitengewoon complex zijn. Ze moeten met name waken voor de uitwassen van een systeem waarbij de vrijheid van houders van rechten om zelf een rechtenbeheerder binnen de EU te kiezen zou leiden tot concentratie van rechten, hetgeen ten koste zou gaan van de culturele verscheidenheid.</p>
      <p sl="fr">Met het oog hierop scharen wij ons achter de meeste opmerkingen van de rapporteur, evenals het idee dat het een rechtenbeheerder vrij moet staan om aan commerciële gebruikers binnen de hele EU pan-Europese en multirepertoire licenties toe te kennen voor het on-line gebruik van muziekrepertoires.</p>
    </intervention>
    <intervention id="1-162" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Mijnheer de Voorzitter, om te beginnen zou ik de rapporteur, mevrouw Lévai hartelijk willen bedanken en feliciteren met deze resolutie van het Europees Parlement. De technologische vooruitgang en de ontwikkelingen in onze beschaving hebben een nieuwe generatie grensoverschrijdende commerciële gebruikers van auteursrechten voortgebracht. Zij leveren muziekdiensten via Internet. Hieruit blijkt hoezeer de markt van de auteursrechten en naburige rechten verandert en groeit, wat alleen maar bevestigt dat een initiatief op dit gebied echt nodig is.</p>
      <p sl="pl">Met het oog op een gezonde ontwikkeling van de Europese markten van auteursrechten moet de Commissie onderzoeken welke gevolgen een voor een aantal grondgebieden en repertoires geldend vergunningensysteem heeft voor muziekdiensten on-line. Daarnaast moet zij de gevolgen onderzoeken voor de economische en sociale situatie van houders van rechten. Het is ook van belang dat de Europese markt voor on-line muziekdiensten in staat blijft zich gezond te ontwikkelen zonder dat dit ongunstige gevolgen heeft voor de culturele verscheidenheid in Europa.</p>
      <p sl="pl">Deze resolutie van het Europees Parlement verdient onze steun. De Europese Commissie moet echter absoluut een diepgaande analyse maken van deze problematiek en de resultaten van die studie zouden moeten worden voorgelegd aan het Europees Parlement.</p>
      <p sl="pl">Bovendien zou ik er nog op willen wijzen dat we in dit debat ook zouden moeten nadenken over hoe we in de toekomst kunnen inspelen op de behoeften die eigen zijn aan de aard van het collectieve grensoverschrijdende beheer van auteursrechten en naburige rechten.</p>
    </intervention>
  </section>
  <section id="creitem21" title="21. Prudentiële beoordeling van verwervingen en vergrotingen van deelnemingen in de financiële sector (debat)">
    <intervention id="1-164" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde is het verslag (A6-0027/2007) van Wolf Klinz, namens de Commissie economische en monetaire zaken, over het voorstel voor een richtlijn van het Europees Parlement en de Raad tot wijziging van Richtlijn 92/49/EEG van de Raad en de Richtlijnen 2002/83/EG, 2004/39/EG, 2005/68/EG en 2006/48/EG wat betreft procedureregels en evaluatiecriteria voor de prudentiële beoordeling van verwervingen en vergrotingen van deelnemingen in de financiële sector (COM(2006)0507 C6-0298/2006 2006/0166(COD)).</p>
    </intervention>
    <intervention id="1-165" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . – Mijnheer de Voorzitter, geachte dames en heren, ik zou de Commissie economische en monetaire zaken en haar rapporteur, de heer Klinz, willen bedanken voor het uitstekende verslag over de prudentiële beoordeling in de financiële sector en voor de inspanningen die zij zich getroost hebben om een gemeenschappelijk standpunt tussen de drie instellingen te bewerkstelligen.</p>
      <p sl="cs">Wij delen de mening van mijnheer Klinz dat dit voorstel voor een richtlijn de aanpak van verwervingen in de financiële sector efficiënter maakt. Wij moeten de duidelijke garantie bieden dat verwervingsbesluiten in de financiële sector op heldere en transparante wijze worden getoetst door de relevante instantie. Een legitiem bedrijfsbesluit mag nooit worden gedwarsboomd door overijverige instanties of door politieke inmenging. Als zowel de koper als het over te nemen bedrijf onder toezicht staat, moeten de verantwoordelijke instanties samenwerken, informatie uitwisselen en elkaar bijstaan. Op die manier zal het beoordelingsproces worden versneld.</p>
      <p sl="cs">Regelmatig klinkt het verwijt dat wij niet zomaar de deuren mogen openzetten voor kapitaalinvasies uit derde landen of voor overnames van onze instellingen door het grootbedrijf. Ik ben er heilig van overtuigd dat hoewel wij de belangen van onze markten, instellingen en consumenten moeten behartigen, dat niet betekent dat wij ons mogen onttrekken aan de door ons aangegane verbintenissen bij internationale forums als het WTO. Wij staan er immers ook op dat onze handelspartners zich aan die afspraken houden. De situatie is op dit moment bijzonder rooskleurig. Veel in de Europese Unie gevestigde instellingen opereren met succes in derde landen en gaan daar fusies en overnames aan in de financiële sector. Vergeet u vooral niet dat wij ook problemen in de Europese Unie zelf oplossen want ook hier stuiten instellingen op moeilijkheden wanneer zij tot de acquisitie van een bedrijf in een andere lidstaat willen overgaan.</p>
      <p sl="cs">Het is niet het doel van deze richtlijn om verwervingen in de financiële sector te stimuleren of af te remmen. Wij hebben niet de intentie het normaal functioneren van de markt te verstoren. Wij moeten er echter wel voor zorgen dat er een stevig kader voorhanden is dat leidt tot beoordeling en vervolgens goedkeuring of afwijzing van potentiële activiteiten. Essentieel hierbij is dat prudentiële beoordeling geen willekeurige uitoefening van discretionaire bevoegdheden wordt, uitmondend in geldverslindende en ondoelmatige vertragingen en obstructies. Het verslag gaat ook in op vijandige versus vriendschappelijke overnames. Vijandige overnames zijn niet weg te denken uit een normaal functionerende markt.</p>
      <p sl="cs">De Commissie meent dat de autoriteiten zich voor of tegen een dergelijk initiatief moeten uitspreken. Of het nu om een vriendschappelijk of een vijandig overnamebod gaat, de aandeelhouders hebben altijd het laatste woord. Bij elke acquisitie moeten de verkopers willen verkopen. Als aan de in de richtlijn opgenomen prudentiële criteria wordt voldaan, is er geen enkele reden een akkoord tussen instemmende kopers en verkopers tegen het licht te houden.</p>
      <p sl="cs">Ik vat samen: voor het correct functioneren van de interne markt zijn duidelijke, eerlijke en voorspelbare mechanismen en processen van doorslaggevend belang. Ik denk dat wij met deze richtlijn de huidige ambiguïteit uit de wereld helpen. Dank u voor uw aandacht.</p>
    </intervention>
    <intervention id="1-166" speaker_id="28244" name="Wolf KLINZ" is_mep="True" mode="spoken" role="rapporteur" nationality="Germany" birth_date="13-09-1941" birth_place="Wien" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, geachte vertegenwoordigers van de Raad en de Commissie, geachte collega’s, de Raad, de Commissie en het Parlement zijn het binnen zes maanden eens geworden over wijziging van de richtlijn inzake de prudentiële beoordeling van verwervingen en vergrotingen van deelnemingen in de financiële sector.</p>
      <p sl="de">Dankzij het snelle werk van de Commissie economische en monetaire zaken en de doelgerichte trilogen kunnen we dit dossier nog deze lente afsluiten als de Raad Ecofin er op 27 maart mee instemt. Daarmee bewijzen we tegenover de burgers dat Europa ook met 27 lidstaten slagvaardig kan optreden en snel belangrijke beslissingen kan nemen, ook over een dossier dat zeer ingewikkeld is, zoals de commissaris net vertelde.</p>
      <p sl="de">Daarom zou ik allereerst alle betrokkenen even willen bedanken voor de goede samenwerking. Ik dank vooral de schaduwrapporteurs John Purvis en Joseph Muscat, de voorzitster van de commissie, Pervenche Berès, en alle collega’s die ertoe hebben bijgedragen dat morgen de hele richtlijn waarschijnlijk door eender welke fractie zal worden aangenomen via een stemming en bloc.</p>
      <p sl="de">Ik wil ook de constructieve samenwerking met de vertegenwoordigers van de landen aan de Middellandse Zee noemen. We hebben ze ervan kunnen overtuigen dat we rekening hebben gehouden met de brede verspreiding van de aandelen die in die landen gebruikelijk is.</p>
      <p sl="de">Tot slot wil ik het Finse en het Duitse voorzitterschap van de Raad en ook de Commissie van harte bedanken, zij hebben ons project competent begeleid en voor een soepele samenwerking gezorgd.</p>
      <p sl="de">De herziening van deze richtlijn is nodig. Het is al meer dan één keer gebeurd dat een bedrijf er niet slaagde om grensoverschrijdend een aandeel in een ander bedrijf te verwerven, of een bedrijf over te nemen. De reden daarvoor was dat er geen duidelijke rechtsregels waren en dat er geen uniforme beoordelingscriteria voor heel Europa bestaan die de bevoegde toezichthoudende autoriteiten hadden kunnen gebruiken voor een uniform verloop van de procedure. Dat wordt nu anders.</p>
      <p sl="de">Met het voorstel voor een richtlijn dat de Commissie in de herfst van vorig jaar heeft voorgelegd wordt beoogd te zorgen voor meer rechtszekerheid, meer duidelijkheid en heldere regels voor de besluitvorming. Dat is de wens van alle betrokken partijen, en daarom staan wij hier achter. Alle drie instellingen – Commissie, Raad en Parlement – zijn van mening dat dit de juiste koers is en dat we een maximale harmonisatie nodig hebben om ervoor te zorgen dat voor alle marktdeelnemers en in alle lidstaten van de Europese Unie daadwerkelijk dezelfde voorwaarden gelden.</p>
      <p sl="de">Het zal u echter niet verbazen dat er toch verschillende opvattingen bestonden over bepaalde punten, vooral over de beoordelingsperiode en over wat de alternatieven zijn wanneer de autoriteit de aanvraag afwijst, wanneer dus een verzoek om een aandeel te mogen verwerven, of een bedrijf zelfs volledig over te nemen, niet wordt ingewilligd. Tijdens de onderhandelingen hebben we echter ook deze problemen uiteindelijk kunnen oplossen, en we hebben een consensus bereikt.</p>
      <p sl="de">Van nu af aan wordt het eenvoudiger grensoverschrijdende fusies te bewerkstelligen tussen kredietinstellingen, verzekeringsbedrijven en beleggingsondernemingen. De volgende vier punten spelen daarbij de belangrijkste rol. Ten eerste krijgen de toezichthouders maximaal zestig dagen de tijd om een besluit te nemen over een vergroting van de deelneming. De beoordelingsperiode mag slechts één keer worden onderbroken om nadere informatie te vragen, en wel voor twintig dagen wanneer de potentiële koper uit een lidstaat van de Europese Unie komt, en voor dertig dagen wanneer deze koper uit een derde land komt.</p>
      <p sl="de">Een dergelijk onderscheid tussen bedrijven uit de EU en bedrijven uit derde landen is bedoeld om rekening te houden met het feit dat de regels voor het toezicht en de marktstructuren in derde landen vaak anders zijn dan in de Europese Unie, en dat de Europese overheden vaak niet volledig op de hoogte zijn van de situatie in die landen. Dat betekent dat de toezichthouders meer tijd moeten krijgen om in een tweede fase specifieke informatie in te winnen en te evalueren. Bovendien hebben deze bedrijven uit derde landen ook meer tijd nodig om dergelijke informatie samen te stellen, te vertalen en in te dienen. Met beide feiten houden we rekening door de duur van de onderbreking te verlengen, zonder daardoor de WTO-regels te schenden.</p>
      <p sl="de">Ten tweede zijn de vijf toetsingscriteria ondubbelzinnig en definitief. De lidstaten hebben echter wel de mogelijkheid om aan de hand van deze criteria een concrete lijst op te stellen van de informatie die de potentiële koper voor moet leggen. Daarbij moet rekening worden gehouden met de manier waarop het aandeel wordt verworven en wie de potentiële koper is. Dat betekent dat er minder informatie zou moeten worden gevraagd voor eenvoudige en overzichtelijke vergrotingen van een deelneming dan voor een complexe overname, die misschien zelfs meerdere sectoren betreft.</p>
      <p sl="de">Twee jaar na het in werking treden van deze richtlijn moet de Commissie vaststellen of de verzoeken om meer informatie van de lidstaten min of meer met elkaar vergelijkbaar zijn, of dat ze juist verschillende kanten op gaan. Het is denkbaar dat de Commissie dan moet ingrijpen om ervoor te zorgen dat er geen verschillen ontstaan.</p>
      <p sl="de">Ten derde wordt de bevoegde autoriteiten verzocht – en de commissaris heeft daarop gewezen – om nauw met elkaar samen te werken. Tegelijkertijd bepaalt de tekst echter heel duidelijk dat het uiteindelijke besluit wordt genomen door de bevoegde autoriteit van de lidstaat van de onderneming die het doelobject is. Wanneer de autoriteit die het uiteindelijke besluit neemt de aanvraag afwijst, moet die ook de redenen voor die afwijzing noemen. De publicatie van die redenen is niet verplicht, maar wanneer een aanvraag tot verwerving wordt afgewezen, kan de betrokken onderneming eisen dat deze redenen worden gepubliceerd. Het is ook mogelijk dat individuele lidstaten deze redenen volgens hun nationale recht publiceren.</p>
      <p sl="de">Ten vierde wilde de Commissie direct toegang krijgen tot de documenten, om te controleren of de richtlijnen worden nageleefd. Dat hebben we afgewezen. Mijn conclusie: de richtlijn zal leiden tot meer rechtszekerheid en helderheid. Ik ben er absoluut van overtuigd dat dit weer een stap is op weg naar grensoverschrijdende consolidaties, en dus ook naar de verdere integratie van de interne markt.</p>
    </intervention>
    <intervention id="1-167" speaker_id="729" name="John PURVIS" is_mep="True" mode="spoken" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">namens de PPE-DE-Fractie . - Mijnheer de Voorzitter, ik dank de heer Klinz voor zijn dappere inspanningen die tot overeenstemming hebben geleid. We steunen het compromis met de Raad, hoewel de oorspronkelijke bedoeling van de Commissie wel is afgezwakt. Wij hadden eerlijk gezegd liever de oorspronkelijke tekst van de Commissie gehad. De heer Klinz heeft, zoals ik al zei, dapper geprobeerd om zo dicht mogelijk bij de oorspronkelijke bedoeling te blijven en er verbeteringen in aan te brengen. Mijn fractie had liever een strakkere tekst gezien, met meer transparantie en minder speelruimte voor protectionisten.</p>
      <p sl="en">De oorspronkelijke termijn van dertig dagen voor een prudentiële beoordeling is verlengd tot maximaal negentig dagen voor verwervers van buiten de EU, maar het cruciale punt is dat er in ieder geval een absolute termijn is. Zo kunnen we hopelijk situaties vermijden waarbij een protectionistische wetgever een overname door middel van een vertragingstactiek kan blokkeren. In het belang van de transparantie hadden wij liever gezien dat de redenen voor het besluit van een toezichthouder werden bekendgemaakt. Dat zou hebben bijgedragen tot de ontwikkeling van een lijst van precedenten en gemeenschappelijke praktijken in de EU. Helaas geven sommige lidstaten nog steeds de voorkeur aan het beroepsgeheim.</p>
      <p sl="en">Naar aanleiding van amendementen die mijn fractie heeft ingediend, is het gevaar van de hedgefondsen, bedoeld om moeilijkheden voor investeringsmanagers te voorkomen, opnieuw aan de orde gebracht. We moeten af van die schrikreactie op hedgefondsen en private-equity-fondsen. Ze zijn juist goed voor onze economie omdat het hierbij om actieve en veeleisende aandeelhouders gaat.</p>
      <p sl="en">Ik hoop nu dat we toezichthouders kunnen overhalen om steeds nauwer samen te werken, informatie uit te wisselen en vertrouwensrelaties op te bouwen. Het is in hun eigen belang en, belangrijker, in het belang van de financiële-dienstensector en de economie van de hele EU. We zijn op weg naar een meer open en concurrerende Europese markt in financiële diensten. Ik en mijn fractie vinden het jammer dat er niet meer resultaten waren. Dit is grotendeels te wijten aan de Raad van Ministers, maar we zullen erop letten of een en ander naar behoren wordt uitgevoerd en of niet alle mazen en dubbelzinnigheden worden aangegrepen om de zaak te blokkeren. We moeten de lippendienst die we bewijzen aan de Agenda van Lissabon omzetten in daden en dit is een heel kleine stap in die richting.</p>
    </intervention>
    <intervention id="1-168" speaker_id="28121" name="Joseph MUSCAT" is_mep="True" mode="spoken" nationality="Malta" birth_date="22-01-1974" birth_place="Pietà" p_group="Socialist Group in the European Parliament" m_state="MT">
      <p sl="mt">namens de PSE-Fractie. - Wat we nu dankzij al dit werk in handen hebben is een duidelijk tijdschema dat aangeeft hoe lang toezichthoudende organen mogen doen over een procedure op het gebied van overnames. Dit buitengewone resultaat hebben we te danken aan het uitmuntende werk van de heer Klinz alsook aan ons gezamenlijk werk. Zoals bij elk compromis te doen gebruikelijk zouden we allemaal wel sommige zaken anders geregeld willen zien. Desalniettemin denk ik dat het resultaat er zijn mag. Ik ben het volledig eens met de heer Purvis dat we nu een specifiek aantal dagen hebben na afloop waarvan er een besluit dient te worden genomen omtrent een overname, en dat is de grootste prestatie bij deze onderhandelingen.</p>
      <p sl="mt">Ook denk ik dat we het werk van de Commissie op een hoger plan hebben weten te brengen omdat we de toezichthouders de benodigde tijd geven om hun werk te kunnen doen. Het is nutteloos te proberen druk uit te oefenen om de hoeveelheid tijd die nodig is om tot een besluit te komen, terug te dringen als dat uiteindelijk alleen maar leidt tot meer haastwerk en minder snelheid. Ik denk dat op dit gebied de toezichthouders, en in het bijzonder de kleinere die over de minste middelen beschikken, alle nodige tijd moet worden gegund om weloverwogen te kunnen komen tot gedegen beslissingen inzake onderwerpen als deze. Het gaat hier mijns inziens om een uiterst verstandige stap voorwaarts op weg naar een transparant en Europees perspectief op dit gebied. Tot slot nog dit. Hoewel het helaas technisch gezien onmogelijk is om ze in deze wetgeving op te nemen, moeten wij bij overnames tevoren ook het sociale perspectief en dat van corporate governance in de overwegingen meenemen. Dit is niet zozeer een juridische kwestie, alswel iets waarvan de burger vraagt om er zeer goed naar te kijken.</p>
    </intervention>
    <intervention id="1-169" speaker_id="28285" name="Margarita STARKEVIČIŪTĖ" is_mep="True" mode="spoken" nationality="Lithuania" birth_date="15-03-1956" birth_place="Jeniseiskas" p_group="Group of the Alliance of Liberals and Democrats for Europe" m_state="LT">
      <p sl="lt">namens de ALDE-Fractie . – Ook ik wil de rapporteur bedanken voor zijn goede werk en ik steun de ideeën die door veel collega’s naar voren zijn gebracht. Ik wil echter ook nog een ander aspect noemen, dat vaak vergeten wordt, vooral door leden van onze commissie; namelijk dat we het over een proces hebben dat niet nieuw is. Er opereren al financiële conglomeraten in de Europese Unie, en we weten dat het voor de uniforme ontwikkeling van de markten van elk land nodig is dat we ervoor zorgen dat deze grote conglomeraten kleinere bedrijven niet uit de markt drukken, omdat die het meest innovatief zijn en zich niet in een positie bevinden waarin ze de belangen van consumenten met voeten kunnen treden.</p>
      <p sl="lt">Ik kan u een voorbeeld geven uit mijn eigen land, waar de grote financiële instellingen een zo sterke positie hebben dat ze marges van wel 90 procent realiseren, wat duidelijk aantoont dat de klanten benadeeld worden. In andere woorden, bij het nemen van besluiten over bedrijfsaankopen en -overnames en de vorming van nieuwe financiële conglomeraten moeten we de toezichthoudende instanties een beoordeling laten maken van de structuur van deze conglomeraten en van de mate waarin deze nieuwe financiële conglomeraten aan innovatie doen en tegemoet zullen komen aan de behoeften van hun klanten.</p>
      <p sl="lt">We mogen het feit niet over het hoofd zien dat terwijl wij ons bezighouden met de activiteiten van financiële instellingen, deze ondertussen nog steeds niet duidelijk hebben aangegeven wat er zou gebeuren als een van hun dochterbedrijven in een bepaald land niet efficiënt opereert en - laten we zeggen - failliet gaat. We hebben nog steeds geen antwoord op de vraag wie dan de klanten compenseert.</p>
      <p sl="lt">Ik denk dat dit een complex probleem is dat te maken heeft met het organiseren van een beter toezicht. Daarom is het toezicht op fusies en kapitaaluitbreidingen in de financiële markt, op een wijze die het mogelijk maakt om de belangen van kleine ondernemingen en consumenten te beschermen, een essentieel onderdeel van het proces.</p>
    </intervention>
    <intervention id="1-170" speaker_id="4292" name="Alexander RADWAN" is_mep="True" mode="spoken" nationality="Germany" birth_date="30-08-1964" birth_place="München" p_group="Group of the European People's Party (Christian Democrats) and European Democrats" m_state="DE">
      <p sl="de">Mijnheer de Voorzitter, dames en heren, mijnheer de commissaris, ook ik zou de rapporteur, de heer Klinz, willen bedanken. Dit is een uitstekend resultaat. De Commissie, het Parlement en de Raad hebben samengewerkt, vooral om snel een resultaat te bereiken.</p>
      <p sl="de">Dat was nodig, omdat het protectionisme in de financiële sector en in andere sectoren welig tiert, onder het motto: iedere lidstaat is blij als een bedrijf uit zijn land in een ander land kan investeren en daar bedrijven over kan nemen, maar o wee als een buitenlands bedrijf naar het eigen land komt. Dan worden alle registers opengetrokken. Dat gebeurt in de financiële sector, maar zeker ook in de energiesector, zoals op dit moment met Endesa en E.ON.</p>
      <p sl="de">Daarom moesten we hier iets aan doen. Ik ben blij dat we het eens hebben kunnen worden over criteria en termijnen. De rol die de toezichthouders in de discussie hebben gespeeld stemt me echter tot nadenken. De toezichthouders hadden er al tijdens de discussie over “Bazel II” niet veel toe bijgedragen om op te helderen wat hun rol zou kunnen zijn bij de inkadering van de integratie van de financiële markten. Ik pleit zeer zeker niet voor een Europese toezichthouder, maar uit de opstelling van de toezichthouders in Europa is gebleken dat zij er primair belang bij hebben om hun nationale grenzen af te bakenen. Daarom moeten wij ingrijpen, moet de Commissie ingrijpen, we moeten de toezichthouders uitnodigen voor een dialoog over deze kwestie.</p>
      <p sl="de">Ik zou nog even in willen gaan op een aspect dat de heer Purvis al heeft genoemd. We hebben het ook over de hedgefondsen gehad, en ik ben het helemaal met hem eens dat we niet mogen doen alsof zij voor ieder euvel verantwoordelijk zijn. Ik zou echter wel graag willen dat we deze kwestie eens bespreken met andere landen en regio’s overal ter wereld, daartoe zou de Commissie het initiatief moeten nemen. Ze moet gewoon doen wat ze op andere gebieden permanent doet, ze moet eens evalueren hoe we hedgefondsen moeten behandelen, ze moet vertellen wat ze vindt van de ideeën van de Bundesbank en van de Europese Centrale Bank over de stabiliteit van de financiële markten, ze moet daarover eens een documentje voorleggen. Ik heb geluisterd naar wat het Parlement de Commissie te zeggen had, en ik heb intussen de indruk dat dit werkweigering is. Ik zou het waarderen als de Commissie eens aan de slag gaat. Mijnheer Špidla, u doet heel veel voorstellen over onderwerpen in uw portefeuille, misschien kunt u uw ambitie overdragen op de heer McCreevy.</p>
    </intervention>
    <intervention id="1-171" speaker_id="28295" name="Antolín SÁNCHEZ PRESEDO" is_mep="True" mode="spoken" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, in het bankwezen en bij verzekerings- en beleggingsmaatschappijen is het aantal grensoverschrijdende fusie- en overnameactiviteiten lager dan in andere sectoren. Een van de belemmeringen is de onzekerheid in het proces van prudentiële beoordeling door de nationale toezichthouders vanwege het gebrek aan criteria inzake de geschiktheid van de verwerver en de gedetailleerde regelgeving voor de procedures.</p>
      <p sl="es">Het voorstel voor een richtlijn pakt deze problemen aan, en die aanpak wordt geharmoniseerd. De in de Commissie economische en monetaire zaken goedgekeurde amendementen brengen meer duidelijkheid in de vereisten, zij vergemakkelijken de toezichthoudende taak, beschermen de vertrouwelijkheid en verbeteren de controle. Over het algemeen hebben zij een positief resultaat, en ik wens de rapporteur, de heer Klinz, hiermee geluk.</p>
      <p sl="es">Een gevoelig punt is dat in gevallen van ernstige verwatering van het bezit waarbij sprake is van geringe deelneming grote invloed kan worden verkregen. Daarom hebben wij ons hard gemaakt voor de verplichting om elke vorm van significante deelneming bekend te maken, en staan wij achter het idee dat de lidstaten een transparantiedrempel kunnen bepalen van minder dan 10 procent voor het verkrijgen van informatie en het bestaan ervan vast te stellen.</p>
    </intervention>
    <intervention id="1-172" speaker_id="4258" name="Piia-Noora KAUPPI" is_mep="True" mode="spoken" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">Mijnheer de Voorzitter, net als al mijn collega’s vóór mij dank ook ik onze rapporteur de heer Klinz. Alles bij elkaar kunnen we tevreden zijn met de uitkomst van deze richtlijn. De richtlijn dient een waardevol doel: de consolidering van de financiële sector in Europa mogelijk maken. Zonder liquide financiële markten komen andere vormen van marktintegratie niet van de grond. De financiële wereld moet de weg wijzen; het mag haar niet door middel van willekeurige beperkingen onmogelijk worden gemaakt om beslissingen te nemen over investeringen en fusies, zoals tot nu toe het geval was.</p>
      <p sl="en">Vanaf nu moeten de regels voor nationale autoriteiten transparant en strikt prudentieel van aard zijn en ik heb goede hoop dat ze zich nauwgezet zullen houden aan wat is overeengekomen. Laten we alstublieft ophouden met dat pseudo-prudentiële protectionisme! Het besluit van de bevoegde instantie over de goedkeuring of afwijzing van de maatregel moet zo snel en doelmatig mogelijk worden genomen. Wij zijn vóór zeer strakke termijnen voor besluiten, zoals nu ook in de richtlijn is overeengekomen. Verder hoeven maatregelen die vooral gericht zijn op investeringsopbrengsten en die geen wijziging van de eigendomsstructuren tot gevolg hebben, in de lidstaten niet tot de paniek te leiden zoals we die op de markt zien. Consolidatie in de financiële sector moet zoveel mogelijk gaan over marktstimulansen en -voorwaarden, niet over politieke overwegingen.</p>
      <p sl="en">Wat de samenvoeging van deelnemingen betreft: laten we ons houden aan wat is afgesproken. Als de besluiten over deelnemingen door onafhankelijke investeringsentiteiten worden genomen, hoeven deelnemingen niet tot één groep van ondernemingen te worden samengevoegd. Er zijn conglomeraten op deze markt en we moeten garanderen dat onafhankelijke spelers vrij kunnen handelen. Dat geldt ook voor de hedgefondsen waar mijn collega’s het over hadden.</p>
    </intervention>
    <intervention id="1-173" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem22" title="22. Communautaire actie ten behoeve van grensoverschrijdende gezondheidszorg (debat)">
    <intervention id="1-175" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde is het debat over de mondelinge vraag van Karl-Heinz Florenz, namens de Commissie milieubeheer, volksgezondheid en voedselveiligheid, aan de Commissie: Communautaire actie ten behoeve van grensoverschrijdende gezondheidszorg (O-0001/2007 B6-0013/2007).</p>
    </intervention>
    <intervention id="1-176" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">plaatsvervangend auteur . - Mijnheer de Voorzitter, ik verwelkom dit debat en de voortgang die naar aanleiding van de uitspraken van het Europees Hof van Justitie geboekt gaat worden. Ik weet dat de Commissie dit op het oog heeft.</p>
      <p sl="en">Toen ik in januari in Potsdam was voor de eerste conferentie over gezondheidszorg van het Duitse voorzitterschap, was ik heel blij met de aanmoediging van de Duitse regering en de vastberadenheid die ze toonde om vooruitgang te boeken op het gebied van de mobiliteit van patiënten. We hopen dat de Commissie de zaak nu op de rails zet en ten behoeve van onze burgers tot resultaten weet te komen.</p>
      <p sl="en">In Potsdam citeerde ik Jean Giraudoux. We zitten namelijk met een probleem en dit citaat symboliseerde dat naar mijn mening. Hij zei:</p>
      <p sl="fr">Nooit heeft een dichter de natuur zo vrij geïnterpreteerd als een jurist de feiten.</p>
      <p sl="en">Mijnheer de Voorzitter, ik had het niet mooier kunnen zeggen. Het is namelijk een feit, met mijn excuses aan de juristen die misschien naar ons luisteren, dat de juristen het in Europa voor het zeggen hebben als het gaat om de mobiliteit van de patiënten. Waarom? Omdat de Europese politici de kwestie hebben laten liggen.</p>
      <p sl="en">Misschien heeft u er niets tegen dat niet-gekozen juristen het nationale en Europese gezondheidsbeleid bepalen, en dan hoeft u ook niets te doen. U hoeft alleen maar te wachten, de rekeningen komen vanzelf. Wanneer u echter – zoals ik – van mening bent dat dit een taak voor de volksvertegenwoordigers is, dan moeten we aan de slag, en ervoor zorgen dat de patiënten meteen rechtszekerheid en houvast krijgen.</p>
      <p sl="en">We hoeven echter niet in paniek te raken. Het gaat niet om enorme aantallen. De meeste burgers geven de voorkeur aan een lokale aanpak, en ook de taal kan een reden zijn om het maar niet al te ver te zoeken. De meesten van ons hebben alleen maar belangstelling voor grensoverschrijdende gezondheidszorg wanneer er lange wachtlijsten zijn. We geven er de voorkeur aan om de plaatselijke voorzieningen te verbeteren en de mobiliteit van patiënten overbodig te maken. Op die manier zou het arrest van het Hof eigenlijk al een goed resultaat kunnen opleveren. We willen echter weten hoe het nieuwe systeem in de praktijk zou werken wanneer we het nodig zouden hebben.</p>
      <p sl="en">We hebben het niet over een pan-Europese gezondheidszorg. We hebben het over nieuwe rechten voor de patiënt om de langzame en gebrekkige plaatselijke en nationale diensten links te laten liggen. Zonder duidelijke regels, zonder systemen, zonder houvast krijgen we echter grote problemen wanneer de patiënten en hun medisch adviseurs zich een weg proberen te banen door een ingewikkeld systeem. Dan hebben degenen die de begrotingen voor de gezondheidszorg beheren geen idee waar ze aan toe zijn, omdat ze worden geconfronteerd met een volledig onvoorspelbare vraag naar gezondheidszorg.</p>
      <p sl="en">Daarom moeten we als patiënten, als artsen, als managers antwoord krijgen op een aantal elementaire vragen. De patiënt vraagt: kom ik hiervoor in aanmerking? Wat is een onredelijke wachttijd? Zijn er verschillen per aandoening en per individu, ook in functie van de leeftijd? Hoe kan ik een aanvraag indienen wanneer ik behandeld moet worden? Hoe kan ik er achter komen wat er mogelijk is, hoe kan mijn huisarts dat doen? Naar welk land kan ik gaan, naar welk ziekenhuis, naar welke specialist? Hoe zit het met de nazorg? Kan ik bijbetalen, als de kosten hoger liggen dan in mijn eigen land? Wie beslist of de behandeling voldoet aan de nieuwe criteria? Ik moet dat allemaal weten voor ik ga, en er niet pas achteraf achter komen. En hoe kan ik in beroep gaan wanneer ik het niet eens ben met een besluit? Moet ik misschien iedere keer naar de rechter? Wie heeft er toegang tot de beoordeling van de artsen? Hoe worden de patiëntengegevens uitgewisseld? Wie betaalt mijn reiskosten, en de kosten van een begeleider, als de patiënt een kind is? Hoe ziet de klachtenprocedure eruit, als er iets misgaat? Wat voor gevolgen heeft dit voor de terugbetaling? Waar zal het internationale scheidingsvlak tussen de verschillende stelsels betrekking op hebben, Beveridge/Bismarck, eurozone/of niet-eurozone? Hebben we een centrale clearinginstantie nodig voor claims en betalingen, nationaal of op het Europese niveau? En tot slot: is ben ik ook verzekerd voor mijn psychische aandoeningen?</p>
      <p sl="en">Bepaalde zaken kunnen we alleen maar regelen met Europese wetgeving, andere alleen maar met nationale wetgeving, maar vooral moeten we de patiënt en de arts vertellen waar ze aan toe zijn. We moeten de proef op de som nemen en leren van de ervaringen, bijvoorbeeld met centra van uitmuntendheid. We moeten snel regels vastleggen voor het medisch personeel en voor de patiënten, in het belang van de veiligheid, en we moeten het E121 systeem goed regelen voor mensen die in het buitenland met pensioen gaan.</p>
      <p sl="en">De burgers hebben gereageerd, ze hebben hun zaken aan de rechters voorgelegd. Ook het Europees Hof van Justitie heeft gereageerd en bevestigd wat de rechten van de burgers zijn. Nu moet de politiek aan de slag, we moeten een systeem uitwerken waar de burgers blij mee zijn, dankzij Europa.</p>
    </intervention>
    <intervention id="1-179" speaker_id="photo_generic" name="Markos Kyprianou" is_mep="True" mode="spoken">
      <p sl="en">lid van de Commissie . - Mijnheer de Voorzitter, ik weet niet of ik kan stellen dat we veel bereikt hebben sinds we deze kwestie voor het eerst bespraken, maar ik kan wel zeggen dat we op het goede spoor zitten. U zult zich herinneren dat onze eerste discussie over deze kwestie zich nog vóór de definitieve uitkomst van de dienstenrichtlijn afspeelde. Het Parlement verzocht toen om een voorstel over gezondheidszorg en gezondheidsdiensten en ik beloofde dat ik daarvoor zou zorgen zodra de dienstenrichtlijn geregeld was. Afgelopen september heb ik dan ook dit voorstel ingediend.</p>
      <p sl="en">Veel kwesties zijn al aan de orde geweest en ik zal proberen niet in herhaling te treden. We hebben in de eerste plaats geprobeerd het bijzondere karakter van gezondheid, gezondheidszorg en gezondheidsdiensten in de Europese Unie niet uit het oog te verliezen en hebben ons niet alleen gericht op de sociale doelstellingen maar ook op de voordelen van de interne markt. Het Hof van Justitie heeft in haar uitspraak weliswaar de parameters en de rechten uiteengezet, maar ik ben van mening dat we deze rechten niet als een probleem moeten zien maar als een kans. Ik ben geneigd om het met dat deel van de ontwerpresolutie eens te zijn.</p>
      <p sl="en">We hebben de feiten, zoals beschreven door het Europees Hof van Justitie, voor ons liggen. Het is nu zaak om ervoor te zorgen dat de patiënten, de lidstaten, de zorgstelsels en de zorgaanbieders er baat bij hebben. Dat geldt niet alleen voor de patiëntenmobiliteit, maar ook voor alle andere aspecten van grensoverschrijdende gezondheidszorg.</p>
      <p sl="en">Ik ben het ermee eens dat het uiteindelijke doel moet zijn dat een Europese burger de beste gezondheidszorg ontvangt waar hij of zij woont. We moeten onze doelstelling van gelijkheid van de gezondheidszorg in de Europese Unie zien te realiseren. We weten echter dat dit een doelstelling voor de lange termijn is en ook dat deze doelstelling, afhankelijk van de financiële en - bovenal - de wetenschappelijke aspecten, niet onder alle omstandigheden mogelijk, haalbaar of zelfs ook maar wenselijk is. Soms zullen we toch gebruik moeten maken van de mogelijkheden die grensoverschrijdende gezondheidszorg ons bieden.</p>
      <p sl="en">Zoals ik al zei: we hebben het initiatief in september 2006 gelanceerd. De opzet was een brede raadpleging, die op 31 januari 2007 is geëindigd. In de mededeling hebben we alle problemen en kwesties, die gecompliceerd van aard zijn, beschreven en geanalyseerd. We moeten de zaak stap voor stap benaderen. We hebben een pakket nodig om alle aspecten van grensoverschrijdende gezondheidszorg uit te zoeken en aan te pakken, maar dat betekent niet dat we pas met een voorstel kunnen komen als we alles hebben opgelost: dat kunnen we in fasen doen.</p>
      <p sl="en">We zijn nu bezig met het analyseren van de bijdragen. We hebben er meer dan 270 ontvangen: van de lidstaten, van de regionale en lokale overheden, van nationale en regionale patiëntenorganisaties in Europa, zorgaanbieders, gezondheidswerkers, socialezekerheidsinstellingen, zorgverzekeringen, universiteiten en ziekenhuizen en zelfs van individuele burgers. Ik wil niet vooruitlopen op de resultaten van de diepteanalyse, maar uit de eerste beoordeling blijkt al wel de noodzaak van communautaire actie ten aanzien van alle kwesties die in het raadplegingsdocument zijn opgenomen, zoals rechtszekerheid en ondersteuning bij de samenwerking tussen zorgsystemen. Hoewel er veel verschillende opvattingen bestaan over de details van specifieke aspecten, is het algehele beeld bovendien duidelijk: een zekere vorm van communautaire actie op het gebied van gezondheidsdiensten lijkt een toegevoegde waarde op te leveren voor patiënten, gezondheidswerkers en zorgsystemen.</p>
      <p sl="en">De Commissie is bezig met de analyse van een samenvatting van het verslag over alle bijdragen die al op onze website staan. Dit voorjaar zullen we een samenvatting van de bijdragen publiceren om een idee te geven van de ingezonden standpunten en ideeën.</p>
      <p sl="en">De standpunten en de bijdrage van het Europees Parlement zijn echter van groot belang voor ons en zullen een bepalende factor zijn.</p>
      <p sl="en">Toekomstige voorstellen inzake gezondheidsdiensten in het kader van dit initiatief zullen worden afgestemd op de lopende werkzaamheden op het gebied van diensten van algemeen belang en uiteraard ook op de huidige modernisering van de verordeningen inzake de coördinatie van de socialezekerheidsstelsels. Er moet sprake zijn van samenhang en coördinatie tussen al deze initiatieven.</p>
      <p sl="en">Op basis van de raadpleging en de uitkomst daarvan zal de Commissie later in 2007 met praktische voorstellen komen. We streven ernaar om een oplossing te vinden die werkelijk toegevoegde waarde biedt en niet tot meer bureaucratie leidt, waarbij het subsidiariteitsbeginsel wordt gerespecteerd.</p>
    </intervention>
    <intervention id="1-180" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">namens de PPE-DE-Fractie. – Mijnheer de Voorzitter, commissaris, wij herinneren ons alle discussies die we binnen dit Parlement hebben gehad, tijdens het debat over de dienstenrichtlijn, om de gezondheidsdiensten niet op te nemen. Wij waren van mening dat gezondheid niet zomaar een dienst is en dat het absoluut cruciaal is er op een andere manier over te praten, en vooral om gezondheidsdiensten niet enkel te beschouwen als een interne markt.</p>
      <p sl="fr">Via haar beleid bevordert de Europese Unie de mobiliteit van personen, en dat heeft onvermijdelijk gevolgen voor de gezondheidszorg. Het heeft vanzelfsprekend gevolgen voor de zorgaanbieder, die eisen stelt aan de juridische veiligheid, en voor de patiënt uiteraard, die kwalitatief hoogwaardige zorg wenst. Dientengevolge zijn er een aantal problemen, waarop mijn collega, de heer Bowis, reeds heeft gewezen: taalproblemen, het probleem van de toezicht op de zorg, het probleem van de verantwoordelijkheid van zorgaanbieders, en het probleem van de kwaliteit van de zorg. Ik vind het belangrijk te zeggen dat de mobiliteit van patiënten in geen geval mag leiden tot dumping van zorgsystemen, of de veiligheid van de medische zorg mag aantasten. Dat is absoluut cruciaal.</p>
      <p sl="fr">De mobiliteit van patiënten en zorgaanbieders mag evenmin leiden tot twee categorieën patiënten: zij die toegang hebben tot andere typen medische zorg in het buitenland en zij die dat niet hebben. Het zou dan ook interessant zijn om op Europees niveau geharmoniseerde zorgindicatoren te ontwikkelen. Hetzelfde geldt voor het uitvoeren van grondigere studies, om lokale zorgbehoeften beter te begrijpen en erachter te komen welke burgers zich waarschijnlijk in een andere lidstaat zullen laten behandelen, zodat we de meest geschikte wetgevende oplossing kunnen bieden. Hiertoe hebben we een systeem nodig om gegevens te verzamelen en informatie uit te wisselen tussen nationale instanties.</p>
      <p sl="fr">Tot slot is het zaak uiterst alert te zijn op de huidige uitwassen wat zelfdiagnose en zelfmedicatie via Internet betreft, die geen grenzen kent. Het is hoog tijd dat we ons gaan bezighouden met patiënteninformatie en een echt Europees label ontwikkelen, zodat patiënten op Internet terecht kunnen voor praktische en betrouwbare informatie. Commissaris, ik verzeker u van onze volledige steun, daar wij alle vertrouwen hebben in het voorstel dat u binnenkort aan ons zult voorleggen.</p>
    </intervention>
    <intervention id="1-181" speaker_id="2327" name="Linda McAVAN" is_mep="True" mode="spoken" nationality="United Kingdom" birth_date="02-12-1962" birth_place="Bradford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">namens de PSE-Fractie . - Mijnheer de Voorzitter, commissaris, u weet van onze discussie in de commissie dat deze kwestie voor mijzelf en voor de PSE-Fractie van bijzonder groot belang is. We zien gezondheidsdiensten als een van de pijlers van het Europese sociale model en de onderliggende waarden van dat model - universaliteit, toegang tot goede zorg, solidariteit en billijkheid, die ervoor moeten zorgen dat diensten worden geleverd naar behoefte en niet naar draagkracht - zijn van fundamenteel belang voor ons en voor dat model. We vinden dat elk initiatief over grensoverschrijdende gezondheidszorg op deze beginselen gebaseerd moet zijn. Het moet gaan over gezondheidszorg voor iedereen en niet over marktkansen voor enkele aanbieders. Ik geloof dat diverse collega’s uit andere fracties dit ook al hebben gezegd.</p>
      <p sl="en">Mijnheer Bowis sprak over de rechtszekerheid die op tal van terreinen nodig is. Het zijn dit soort onderwerpen waarover mensen mij schrijven en vragen stellen. Ze hebben gehoord over hun rechten, maar ze weten niet goed hoe ze die kunnen doen gelden. Daarom willen wij een duidelijk kader voor patiëntenmobiliteit en voor het verkeer van gezondheidswerkers, niet alleen omdat de burgers daar rechten aan kunnen ontlenen, maar zodat ze ook weten dat die gezondheidswerkers goed opgeleid zijn, dat ze geschikt zijn voor de uitoefening van hun vak en dat de lidstaten onderling informatie uitwisselen.</p>
      <p sl="en">Tot slot, commissaris, zei u te erkennen dat gezondheidszorg een speciaal karakter heeft. De ministers van Volksgezondheid hebben vorig jaar juni een reeks waarden en beginselen afgesproken en ik zou graag willen weten of u daar ook rekening mee houdt als u later dit jaar uw voorstellen opstelt.</p>
    </intervention>
    <intervention id="1-182" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">namens de ALDE-Fractie . - Mijnheer de Voorzitter, wij steunen de raadplegingsronde van de Commissie en de resolutie van het Europees Parlement waarin de belangrijkste prioriteiten voor de volkgezondheid in het toekomstige communautaire kader worden geschetst, maar we zouden breder moeten denken en plannen: het uiteindelijke doel van toekomstige wetgeving moet betere gezondheidszorg voor de Europese burgers zijn, en niet alleen als ze de grens overschrijden, want dan is het misschien al te laat.</p>
      <p sl="en">Behalve voor de resolutie vraag ik om uw steun voor het volgende: er moeten basisnormen voor de gezondheidszorg worden afgesproken om de veiligheid van de patiënten en de kwaliteit van de gezondheidszorg te garanderen. De invoering van een gemeenschappelijke classificatie van gezondheidsdiensten, los van de bevoegdheden van de lidstaten op het gebied van de organisatie, leidt tot transparantie, zowel voor de patiënten als voor de financiële instellingen, en de “one-stop shop”-benadering die in de administratie van de gezondheidszorg ingevoerd gaat worden, maakt het mogelijk voor patiënten om te kiezen en klachten in te dienen.</p>
      <p sl="en">De laatste kwestie die ik wil benadrukken, is van cruciaal belang voor het volledig functioneren van een nieuw wetgevingskader voor de rechten van patiënten: er moet een gemeenschappelijk handvest van patiëntenrechten worden opgenomen in het toekomstige communautaire kader. Patiënten moeten hun rechten in de Europese Unie kunnen uitoefenen ongeacht de eigendom van medische faciliteiten, nationale socialezekerheidsstelsels en organisatorisch beheer van de nationale zorgstelsels en ongeacht of medische behandeling in eigen land of in een andere lidstaat wordt aangeboden. Dit alles is nodig om te kunnen komen tot een nieuw Europees regelgevingskader voor de gezondheidszorg dat bijdraagt tot een betere toegang tot de beste gezondheidszorg en de veiligheid en de rechten van alle ziekenfonds- en particuliere patiënten in Europa, met bijzondere aandacht voor etnische minderheden - zoals de Romagemeenschap - en vluchtelingen, migranten en daklozen.</p>
    </intervention>
    <intervention id="1-183" speaker_id="28182" name="Kartika Tamara LIOTARD" is_mep="True" mode="spoken" nationality="Netherlands" birth_date="26-06-1971" birth_place="Voorburg" p_group="Confederal Group of the European United Left - Nordic Green Left - Vice" m_state="NL">
      <p sl="nl">namens de GUE/NGL-Fractie . – Commissaris, het is op zich goed dat er wordt nagedacht over grensoverschrijdende patiëntenmobiliteit. Patiëntenmobiliteit is echter iets totaal anders dan mobiliteit van commerciële gezondheidsdiensten. Te vaak worden beide zaken door elkaar gehaald.</p>
      <p sl="nl">De discussie over patiëntenmobiliteit mag in geen geval leiden tot de ondermijning van de nationale gezondheidsstelsels of tot het afschuiven van verantwoordelijkheden door de lidstaten om te zorgen voor kwalitatief en kwantitatief goede gezondheidszorg in de lidstaten. Evenmin mag het leiden tot liberalisering van de gezondheidsmarkt of mag het patiënten dwingen om buiten hun eigen land voor zorg te móeten gaan.</p>
      <p sl="nl">Patiëntenmobiliteit is een recht van de patiënt en mag zeker niet het excuus worden voor het alsnog toepassen van de dienstenrichtlijn op de gezondheidsdiensten. Dit Parlement heeft zich zeer duidelijk daartegen uitgesproken en maakt zichzelf ongeloofwaardig als het nu een ander standpunt in zou nemen.</p>
    </intervention>
    <intervention id="1-184" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">namens de IND/DEM-Fractie . – Mijnheer de Voorzitter, aangezien ik maar één minuut spreektijd heb gekregen in het debat over de grensoverschrijdende gezondheidszorg kan ik alleen maar zeggen dat er buiten de duidelijke voordelen voor een bepaalde groep patiënten die zich kunnen laten verzorgen in de lidstaat van hun keuze, helaas ook nefaste consequenties zijn voor sommige zorgstelsels en ook voor veel patiënten uit de arme lidstaten van de Gemeenschap die verstoken blijven van medische zorgdiensten, omdat hun artsen geëmigreerd zijn of omdat ze er het geld niet voor hebben.</p>
      <p sl="pl">Voor de oude en rijke lidstaten ligt de prioriteit bij de groei, het concurrentievermogen en de verzekering van het voortbestaan van de eigen zorgstelsels die als "Europees" betiteld worden, zonder dat er wordt stilgestaan bij de kosten waar andere, veel armere landen mee opgezadeld worden. Je moet wel stekeblind zijn wil je niet zien dat vooral de rijken steeds rijker en veiliger leven, terwijl de armen steeds armer worden. Dit alles wordt voorts beschreven in termen als duurzame ontwikkeling, gelijke rechten en kansen en het subsidiariteitsbeginsel. Dit laatste principe heeft betreurenswaardige gevolgen voor de Europese burgers – de rijken en sterken hebben het almaar beter, ten koste van de armen en zwakkeren.</p>
    </intervention>
    <intervention id="1-185" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">Het spijt me dat ik moet zeggen dat ik de mededeling van de Commissie over gezondheidsdiensten als onbevredigend beschouw. De Commissie is er niet in geslaagd om met adequate en specifieke voorstellen te komen voor de coördinatie van de gezondheidszorg, aangezien het aanbieden van deze diensten een taak is van de nationale autoriteiten. Bovendien wordt in de mededeling onomwonden de notie verdedigd dat gezondheidsdiensten gereguleerd moeten worden door het beginsel van het vrije verkeer van goederen.</p>
      <p sl="sk">In dit verband wil ik beklemtonen dat patiënten geen goederen zijn en dat mensen die in de gezondheidszorg werken niet gelijkgesteld kunnen worden aan andere dienstverleners. Het Europees Parlement heeft dit beginsel nog niet zo lang geleden onderschreven, toen het de gezondheidszorg uitsloot van de dienstenrichtlijn. Ondanks het feit dat grensoverschrijdende gezondheidszorg niet meer dan 1 procent van de totale gezondheidszorg uitmaakt, concentreert de mededeling van de Commissie zich op patiëntenmobiliteit, vergoeding van de kosten, enzovoorts. We moeten ons echter realiseren dat patiënten geen kleine handelaren zijn en dat patiënten zich niet in het buitenland laten behandelen omdat ze geld willen besparen, maar omdat die behandeling in hun eigen land niet beschikbaar is. Daarom is het onaanvaardbaar dat artikel 95, dat het vrije verkeer van goederen regelt, de enige rechtsgrondslag van de toekomstige richtlijn wordt.</p>
      <p sl="sk">De Commissie moet zich richten op andere dringende problemen in de Europese Unie. Bijvoorbeeld op de vraag waarom het sterftecijfer bij karteldarmkanker in Slowakije 40 procent hoger ligt dan in Zweden, of op de vraag hoe de EU kan bijdragen aan een betere kwaliteit van de gezondheidszorg, bijvoorbeeld door de structuurfondsen op een effectievere manier te gebruiken voor gezondheidsdoeleinden.</p>
      <p sl="sk">Konden patiënten hun krachten maar bundelen met het personeel in de gezondheidszorg, om net zo effectief als de boeren dat doen veranderingen af te dwingen. Misschien dat dan het geld niet alleen ten goede zou komen aan boeren en vee, maar ook aan mensen - met andere woorden aan patiënten.</p>
      <p sl="sk">De Commissie vraagt ook onze aandacht voor de ontvangende landen. In verband hiermee wil ik wijzen op de landen ven herkomst. In Oost-Europa beginnen we zogeheten witte plekken te zien, gebieden waar de gezondheidszorg te kampen heeft met een gebrek aan personeel.</p>
    </intervention>
    <intervention id="1-186" speaker_id="2110" name="Charlotte CEDERSCHIÖLD" is_mep="True" mode="spoken" nationality="Sweden" birth_date="28-09-1944" birth_place="Gävle" p_group="Group of the European People's Party (Christian Democrats) and European Democrats" m_state="SE">
      <p sl="sv">Mijnheer de Voorzitter, om te beginnen wil ik de Milieucommissie bedanken, omdat die deze uitstekende vraag aan de Commissie heeft gesteld, waardoor de gelegenheid wordt geboden de reactie van de Commissie op belangrijke kwesties te horen. Tevens biedt het ons van de Commissie interne markt gelegenheid om zaken die wij belangrijk vinden aan de orde te stellen. Gezondheidszorg is een bevoegdheid van de lidstaten, en het subsidiariteitsbeginsel is van toepassing. Dat is echter niet hetzelfde als dat burgers geen recht hebben op gezondheids- en ziekenzorg in andere lidstaten. We kunnen niet volhouden dat wij het recht van patiënten op veilige en hoogwaardige zorg verdedigen als we ze niet tevens de gelegenheid bieden om zorg te zoeken in een andere lidstaat wanneer dat om de een of andere reden nodig is. We moeten ons uiterste best doen om deze rechten te bewaren, ondanks de verschillende dimensies waarmee allen hier zo goed bekend zijn – problemen, maar ook positieve dimensies, speciaal op het gebied van voorlichting.</p>
      <p sl="sv">Het is ook duidelijk – of het zou in ieder geval duidelijk moeten zijn – dat de jurisdictie van het Hof van Justitie niet mag worden verzwakt door secundaire wetgeving. Er is zoiets als een gevestigde praktijk, en het Verdrag geeft elke burger die dat wil het recht om diensten aan te bieden in een andere lidstaat – uiteraard in overeenstemming met de wetten van de afzonderlijke landen. Naar mijn mening moet de Commissie alle wetgeving intrekken waarmee de lidstaten en de regeringen het bestaande primaire recht van patiënten of leveranciers van diensten proberen in te perken. Het is van belang dat het voorstel waarmee de Commissie komt een stap vooruit betekent en geen stap achteruit, en wij hebben wat dat betreft onze vurige hoop op commissaris Kyprianou gesteld.</p>
    </intervention>
    <intervention id="1-187" speaker_id="28177" name="Bernadette VERGNAUD" is_mep="True" mode="spoken" nationality="France" birth_date="16-09-1950" birth_place="Montluçon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, commissaris, geachte collega’s, gezondheidsdiensten, die niet zijn opgenomen in de dienstenrichtlijn, vormen een cruciale pijler van het Europese sociale model. Ze dragen bij aan de sociale, territoriale en economische cohesie, dienen een algemeen belang en passen ook nog eens in de strategie van Lissabon.</p>
      <p sl="fr">De raadpleging van de Commissie mag zich niet beperken tot het vrije verkeer van gezondheidsdiensten, of alleen gericht zijn op het tot stand brengen van een interne markt voor deze diensten, hetgeen zou leiden tot een systeem met twee snelheden waarvan alleen welgestelde en goed geïnformeerde patiënten zouden profiteren.</p>
      <p sl="fr">De raadpleging moet aangegrepen worden om duidelijk te bepalen wat de rol en de toegevoegde waarde van de Unie is, om hoogwaardige zorg te garanderen en toch ruimte te laten voor de specifieke eigenschappen en bevoegdheden van de lidstaten.</p>
      <p sl="fr">De mobiliteit van patiënten en zorgaanbieders moet gegarandeerd worden, met inachtneming van de volgende waarden en grondbeginselen: universaliteit, solidariteit, kwaliteit, veiligheid en duurzaamheid.</p>
      <p sl="fr">Om de juridische bescherming van patiënten, zorgaanbieders en ziektekostenverzekeraars te verbeteren en zo het vertrouwen te herstellen van alle Europese burgers in alle lidstaten, is het van het allergrootste belang een Europees wetgevend kader tot stand te brengen, en in het bijzonder een richtlijn inzake gezondheidsdiensten.</p>
    </intervention>
    <intervention id="1-188" speaker_id="28221" name="Thomas ULMER" is_mep="True" mode="spoken" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, mijnheer de commissaris, geachte collega’s, gezondheid is grenzeloos – dat mogen we in ieder geval hopen! In de gezondheidszorg zou de dienstverlening ook grenzeloos moeten zijn, dat wil zeggen: voor iedere burger van de Unie overal beschikbaar, en op hoog niveau. We staan aan het begin van een discussie, en niet aan het einde ervan. Daarom is het zinvol en gewenst dat we onze verschillende standpunten hier naar voren brengen. Gezondheid is geen product, en de interne markt is slechts de plaats waar deze dienstverlening plaatsvindt.</p>
      <p sl="de">Voor deze diensten hebben we speciale regels nodig, we moeten heel goed nadenken over de garanties die de aanbieders voor de kwaliteit bieden, hoe het zit met de veiligheid van de patiënt, van de geneesmiddelen, van de medische producten, met de aansprakelijkheid wanneer er iets misloopt, of er een fout wordt gemaakt, en we moeten nadenken over de centers of excellence . De patiënt, die we willen beschermen, verdient onze speciale aandacht, omdat hij de zwakste partij is als het misloopt. Sterker nog, hij is vaak overgeleverd aan de genade van anderen.</p>
      <p sl="de">We zijn in principe voor de mobiliteit van patiënten en aanbieders. De reimbursement , die een essentiële factor is van het grensoverschrijdend verkeer van gezondheidsdiensten, valt echter onder de subsidiariteit, en dat wil ik nu al in alle duidelijkheid zeggen, al zitten we in een heel vroege fase van de procedure.</p>
      <p sl="de">De verschillende systemen in de 27 lidstaten hebben allemaal hun nadelen, en daarom zie ik op dit moment geen kans voor een Europese ziektekostenverzekering. Dat lijkt me ook niet zinvol. Ook in dit geval vindt de reimbursement niet plaats op een open markt, maar in dirigistische systemen.</p>
      <p sl="de">In mijn land hebben we een buitengewoon ingewikkeld systeem voor de betaling aan de patiënten, en wanneer we dit systeem invoeren zou meteen worden gezegd dat onze eigen burgers worden gediscrimineerd, omdat de kosten bij ons niet volledig worden terugbetaald, maar slechts tot een maximaal bedrag.</p>
      <p sl="de">Ik ben nog steeds van mening dat het zinvol is om dit dossier te laten behandelen door de Commissie milieubeheer, volksgezondheid en voedselveiligheid, en niet door de Commissie interne markt en consumentenbescherming.</p>
    </intervention>
    <intervention id="1-189" speaker_id="photo_generic" name="Markos Kyprianou" is_mep="True" mode="spoken">
      <p sl="en">lid van de Commissie . - Mijnheer de Voorzitter, ik dank de Parlementsleden voor dit zeer interessante debat, dat zeer zinvol is en, samen met de uitkomst van de bijdragen van de andere belanghebbenden, van de raadplegingen en van de lidstaten, als richtsnoer kan dienen bij onze volgende stappen op weg naar een voorstel.</p>
      <p sl="en">Ik zal op enkele kwesties ingaan. Ten eerste zullen we de gezondheidsdoelstellingen en de sociale waarden die de ministers van Volksgezondheid afgelopen juni hebben aangenomen, zeker in overweging nemen als we ons voorstel opstellen.</p>
      <p sl="en">Tegelijkertijd zullen we ook kijken naar de belangrijke kwestie van de patiëntenrechten, die onderdeel uitmaakt van onze raadpleging over communautaire maatregelen. Het staat buiten kijf dat we ons over deze kwesties zullen buigen. Welke instrumenten we daarbij hanteren, zullen we uiteraard bepalen na een grondige analyse van de raadpleging en op basis van de ontvangen reacties.</p>
      <p sl="en">Ik kan bevestigen dat we een stap voorwaarts willen doen en de patiëntenrechten zoals die door het Hof van Justitie zijn erkend, niet willen beperken of ondermijnen, maar juist willen verbeteren en tot een succes willen maken, concreter willen maken, en dat we ervoor willen zorgen dat ze op alle Europese burgers van gelijke toepassing zijn. Informatie is hierbij een belangrijke factor.</p>
      <p sl="en">Zoals we al hebben aangegeven, zullen we rekening houden met het subsidiariteitsbeginsel. Ik wijs u er meteen op dat we geen harmonisering van de zorgstelsels voorstellen - dat is niet de bedoeling - maar tegelijkertijd moet ik u herinneren aan de uitspraak van het Europees Hof van Justitie over de zaak-Watts, waarin wordt gesteld dat er situaties bestaan waarbij lidstaten, op grond van andere bepalingen van het Verdrag, hun nationale zorgstelsel zullen moeten wijzigen en aanpassen.</p>
      <p sl="en">Tot slot denk ik dat er sprake is van een misverstand. De mededeling bevat geen voorstellen, omdat het nu eenmaal een raadplegingsdocument is. We hebben de standpunten van het Parlement, de lidstaten en de belanghebbenden niet willen ontkrachten, dus ligt er met opzet nog geen voorstel in dit stadium. Het is slechts een beschrijving van de problemen. Vrij verkeer en patiëntenmobiliteit zijn geen zaken die de Europese Commissie invoert - ik meen dat we daar in het verleden ook al eens over gesproken hebben - maar zijn door het Europees Hof van Justitie erkend, of we dat nu leuk vinden of niet. Ik hoop van wel! Het Hof heeft bepaald dat de regels van de interne markt ook van toepassing zijn op de gezondheidszorg, ook als die door de overheid wordt gefinancierd.</p>
      <p sl="en">Het gaat hier dus niet om een initiatief van de Commissie dat is bedoeld om een nieuw concept in te voeren. Het gaat erom hoe we dit concept, deze realiteit, als Commissie, samen met het Parlement en de lidstaten, tot een succes kunnen maken waarvan de burgers kunnen profiteren zonder dat dit ten koste gaat van de levensvatbaarheid en het functioneren van de nationale zorgstelsels.</p>
      <p sl="en">Dit is een grote uitdaging voor ons maar ik denk dat het ons tevens een grote kans biedt. We kunnen het tot een succes maken waar de burgers voordeel van hebben.</p>
    </intervention>
    <intervention id="1-190" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Tot besluit van het debat heb ik een ontwerpresolutie ontvangen overeenkomstig artikel 108, lid 5 van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt donderdag om 12.00 uur plaats.</p>
    </intervention>
  </section>
  <section id="creitem23" title="23. én aandeel, één stem - Evenredigheid tussen eigendom en zeggenschap in beursgenoteerde EU-ondernemingen (debat)">
    <intervention id="1-192" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde is de gecombineerde behandeling van de volgende mondelinge vragen:</p>
      <p sl="nl">B6-0014/2007 van Pervenche Berès, namens de Commissie economische en monetaire zaken, aan de Commissie over één aandeel, één stem (O-0004/2007), en</p>
      <p sl="nl">B6-0016/2007 van Giuseppe Gargani, namens de Commissie juridische zaken, aan de Commissie over de evenredigheid tussen eigendom en zeggenschap in beursgenoteerde EU-ondernemingen (O-0014/2007).</p>
    </intervention>
    <intervention id="1-193" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">auteur. – Mijnheer de Voorzitter, ik ben blij dat u dit debat over de mondelinge vraag “Eén aandeel, één stem” hebt toegestaan. Op 26 september 2006 lieten de Institutional Shareholder Services (ISS) en het European Corporate Governance Institute (ECGI) in een gezamenlijke persverklaring weten dat ze opdracht hadden gekregen een onderzoeksrapport te schrijven over het principe “één aandeel, één stem”.</p>
      <p sl="fr">Dit is een kwestie waarover het Parlement in een vorige zittingsperiode langdurig heeft gedebatteerd, met name naar aanleiding van een verslag over overnames. Na afloop van dit lange, goed beargumenteerde en transparante debat werd besloten dat de lidstaten in overeenstemming met het subsidiariteitsbeginsel een zekere mate van vrijheid zou worden gelaten wat betreft “één aandeel, één stem”-strategieën, om te bepalen op welke wijze deze strategieën zouden werken. Bij die gelegenheid werd ook het belang onderstreept van de bedrijfsdirectie en van andere partijen die betrokken zijn bij corporate governance, of het nu gaat om werknemers, kredietverschaffers, klanten of leveranciers.</p>
      <p sl="fr">Niettemin toonde commissaris McCreevy zich al in oktober 2005 vastberaden om het tijdens het debat over de overnamerichtlijn bereikte evenwicht te verstoren, nog voordat het functioneren van deze richtlijn was beoordeeld en, wat dies meer zij, nog voordat deze richtlijn volledig was omgezet in de wetgeving van de lidstaten. Als we echter kijken naar de status van aandeelhouders binnen bedrijven en welke aandeelhoudersstrategie het meest zou bijdragen aan een industriële strategie en aan het ontwikkelen van de voordelen die Europa heeft als bedrijfslocatie, dan zien we dag in dag uit dat het soms raadzaam zou zijn een discussie op gang te brengen over het kweken van loyaliteit onder een bepaalde groep aandeelhouders.</p>
      <p sl="fr">We weten hoeveel belang de momenteel door José Manuel Barroso voorgezeten Commissie hecht aan effectrapportages, met name als het erom gaat de juiste koers te bepalen. Indertijd toen dit debat net op gang kwam, gebruikte ik de volgende woorden ”vertel mij bij wie u de effectrapportage uitzet en ik zal u zeggen wat hun conclusies zullen zijn”. Het lijkt me dat ik in dit geval een goede kans maak deze conclusies te voorspellen, daar degenen aan wie het onderzoek naar het “één aandeel, één stem”-principe is toevertrouwd nooit onder stoelen of banken hebben gestoken voorstander te zijn van dit principe. Wij zien het dan ook als onze plicht om enkele vragen te stellen, en daartoe dient het debat dat we gaan voeren.</p>
      <p sl="fr">Waarom 450 000 euro uittrekken voor een onderzoek waarvan we de uitkomst al kennen? Wat voor zin heeft het om lobbygroeperingen in staat te stellen hun argumenten te financieren die verheerlijkt worden door de resultaten van een in opdracht van de Europese Commissie uitgevoerd onderzoek?</p>
      <p sl="fr">Ik vraag me ten zeerste af of de club aannemers op wie de keus is gevallen om het onderzoek uit te voeren voldoet aan de universele voorwaarden ten aanzien van onafhankelijkheid en objectiviteit. Overigens moet in dit verband worden benadrukt dat de activiteiten van de ISS in de Verenigde Staten nauwlettend gevolgd worden door de autoriteit die toeziet op de financiële markten, de SEC, en door de Beurs van New York die een verhoogd risico van belangenverstrengeling vermoedt. Evenals de SEC en de New York Stock Exchange zouden wij alert moeten zijn op het feit dat sommige grote spelers in de keten van tussenhandelaren en adviesinstanties, die als aandeelhouders stemrecht hebben binnen bedrijven, over onevenredig veel informatie en invloed beschikken, in plaats van dezelfde aandeelhouders in een opwelling nog meer gewicht te geven.</p>
      <p sl="fr">Laten we niet vergeten dat dit Parlement, toen het zich vorig jaar juli mocht uitspreken over de recente ontwikkelingen en de vooruitzichten van het vennootschapsrecht, gevraagd heeft om op objectieve wijze na te gaan of er empirische en theoretische bewijzen zijn voor de effecten die de diverse, in de lidstaten gehanteerde eigendomsmodellen hebben op rentabiliteit, controle van bedrijven door hun eigenaren en de mogelijkheden voor grensoverschrijdende transacties. Toen hebben we echter ook verzocht om een degelijke analyse van het vennootschapsrecht in het licht van de bredere economische en juridische context in de lidstaten en van de diverse ‘corporate governance’- modellen.</p>
      <p sl="fr">Ik heb niet de indruk dat wat de Commissie op gang heeft gebracht door een onderzoek uit te besteden aan deze twee instanties de voorwaarden schept voor een debat dat het belang weerspiegelt van dit zo belangrijke vraagstuk “één aandeel, één stem”. Meneer Kyprianou, ik hoop dat u de verantwoordelijke commissaris, de heer McCreevy, deelgenoot kunt maken van de bezorgdheid van dit Parlement en dat de Commissie terdege rekening zal houden met deze punten van zorg wanneer de conclusies van het onderzoek op tafel liggen; alleen dan kunnen wij een verantwoord en doeltreffend debat hebben over dit vraagstuk.</p>
    </intervention>
    <intervention id="1-194" speaker_id="2224" name="Klaus-Heiner LEHNE" is_mep="True" mode="spoken" role="plaatsvervangend rapporteur" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, dames en heren, ik kan direct aanknopen bij de woorden van mevrouw Berès. Deze mondelinge vragen gaan eigenlijk over een vergelijkbare kwestie.</p>
      <p sl="de">De overnamerichtlijn is geworden wat ze is omdat in Europa het principe one share – one vote niet bestaat. Dat moeten we in alle duidelijkheid zeggen. De tweede reden is dat het indertijd tijdens de behandeling van de overnamerichtlijn niet is gelukt om het eens te worden over dat principe. Ik had dat indertijd wel gewild, maar noch in het Parlement noch in de Raad was hiervoor een meerderheid te vinden.</p>
      <p sl="de">Het verslag dat de Commissie nu heeft voorgelegd over de omzetting van de overnamerichtlijn wordt in de openbare discussie volgens mij een beetje opgeblazen. Het enige wat er in staat is dat de lidstaten de richtlijn al met al netjes hebben omgezet, en daarbij ook gebruik hebben gemaakt van de mogelijkheden die deze richtlijn hun biedt. Dat was precies wat we met deze wetgeving wilden bereiken.</p>
      <p sl="de">Het wordt pas interessant wanneer de Commissie – zoals geregeld in de overnamerichtlijn – in 2011/2012 haar eerste verslag over de toepassing van de overnamerichtlijn voorlegt. We hebben geprobeerd om een benchmark vast te leggen, en daarna de zaak aan de markt over te laten. Zodra dit verslag voorligt kunnen we daaruit conclusies trekken, dan kunnen we vaststellen of wat we hier hebben gedaan wel of niet geslaagd is, en of we wel of niet na moeten denken over verdere wetgeving. Maar nu is het nog niet zo ver, pas in 2011 of 2012, als het eerste concrete verslag over de toepassing van de richtlijn beschikbaar is.</p>
      <p sl="de">Wij als wetgever – het Parlement en de Raad – hebben voor een hele serie onderwerpen die vandaag worden besproken trouwens al duidelijke keuzes gemaakt, met een grote meerderheid, net als indertijd bij de overnamerichtlijn. We hebben over de zogenaamde doorbraakregel – want dat is de eigenlijke benchmark – gezegd dat die moet gelden voor alle pre-bid en post-bid defenses . Er zijn natuurlijk wel een aantal uitzonderingen gemaakt.</p>
      <p sl="de">We hebben geen aandacht besteed aan de aspecten die geen hindernis voor overnames zijn, op basis van eenvoudige formules en berekeningen. Het eerste aspect zijn de zogenaamde preferentiële aandelen, waarvoor de doorbraakregel nooit heeft gegolden. Waarom? Ten eerste omdat de eigenaars van preferentiële aandelen toch al meer geld krijgen dan andere aandeelhouders. Ten tweede omdat het vennootschapsrecht bepaalt dat slechts 50 procent van het kapitaal uit preferentiële aandelen mag bestaan, dus nooit meer dan de gewone aandelen, die een stemrecht geven.</p>
      <p sl="de">We hebben de doorbraakregel indertijd om vergelijkbare redenen ook niet toegepast op de Franse dubbele stemrechten. Dat vloeit ten eerste voort uit het feit dat het geen speciale stemrechten zijn, die eigenlijk dus onbeperkt gegarandeerd worden, maar eerder bedoeld zijn om een belegging op de lange termijn te belonen. Deze stemrechten worden na een bepaalde periode automatisch gewone stemrechten. Ten tweede gaat het om het volgende: het quorum om een doorbraak te kunnen bereiken ligt meestal bij 75 procent. Wanneer dat quorum gehaald wordt, speelt de kwestie van enkele of dubbele stemrechten gezien de doorbraakregel geen rol meer. In de algemene vergadering heb ik dan altijd de nodige meerderheid. Daarom geldt deze regel niet voor die stemrechten.</p>
      <p sl="de">Op meervoudige stemrechten en op beperkingen van het stemrecht passen we de doorbraakregel echter wel toe, omdat dat echte hindernissen voor een overname zijn. Ook hier bestaat de speciale situatie dat enerzijds de eigendom en anderzijds de beheersing, dat wil zeggen de meerderheid van de stemmen, niet met elkaar overeenstemmen. Wij waren van mening dat er goede redenen zijn om de doorbraakregel in dit geval toe te passen, voor zover ondernemingen of lidstaten van deze optie gebruikmaken.</p>
      <p sl="de">Ik wil nogmaals duidelijk zeggen wat mevrouw Berès ook al heeft genoemd: in het verslag-Szejna hebben we heel duidelijk gemaakt dat nu de marktkrachten eerst eens de ruimte moeten krijgen, dat we willen zien wat deze richtlijn oplevert. Wanneer de Commissie in 2011/2012 dan het eerste verslag heeft voorgelegd, willen we beslissen of er nog verdere stappen nodig zijn.</p>
      <p sl="de">Ik heb nu gehoord dat de Commissie overweegt om over dit onderwerp een aanbeveling te publiceren. Ik moet heel eerlijk zeggen dat ik daar niet enthousiast over ben, en wel om twee redenen. De eerste reden is dat de scepsis in het Parlement over het gebruik van deze vorm van soft law groeiende is. De Commissie loopt ook het gevaar dat het Parlement een initiatiefverslag over een dergelijke aanbeveling schrijft, en dat daar dan iets heel anders in staat dan wat de Commissie in haar aanbeveling had geschreven. Als dat gebeurt, is de aanbeveling echter niets meer waard, omdat een aanbeveling alleen maar effect sorteert wanneer men ervan uit kan gaan dat de wetgever in een latere procedure bereid zal zijn om een dergelijke regeling te steunen. Wanneer die echter nee zegt, is de aanbeveling niets meer waard.</p>
      <p sl="de">De tweede reden is dat ik nog niet helemaal heb begrepen wat in een dergelijke aanbeveling nog moet worden geregeld. We hebben in artikel 10 van de overnamerichtlijn uitvoerige regels vastgelegd voor de transparantie, alle ondernemingen moeten werkelijk alle bestaande hindernissen voor een overname dus op tafel leggen. Dat zijn strenge regels voor de transparantie. Ik vraag me af wat er in de aanbeveling dan verder nog kan worden geregeld.</p>
      <p sl="de">Er is echter nog een reden voor deze vraag, en dat staat ook in de tekst van de Commissie juridische zaken. We willen natuurlijk ook graag weten wat de Europese Commissie vindt van de ontwikkeling die is ontstaan door het slotpleidooi van de advocaat-generaal in de zaak-Volkswagen. De advocaat-generaal moest in deze zaak voor het eerst geen uitspraak doen over de klassieke gouden aandelen, maar ingaan op beperkingen van het stemrecht, en op andere regels. Die vindt hij niet verdragsconform, en hij vergelijkt ze met een gouden aandeel. Hebben we nog wel een wetgeving nodig, wanneer het Hof van Justitie zich bij deze uitspraak aansluit? Verdwijnen alle hindernissen daardoor niet automatisch? Het zou wel interessant zijn om de visie van de Commissie daarop te krijgen.</p>
    </intervention>
    <intervention id="1-195" speaker_id="photo_generic" name="Markos Kyprianou" is_mep="True" mode="spoken">
      <p sl="en">lid van de Commissie . - Mijnheer de Voorzitter, ik dank de Parlementsleden voor hun vragen. Mijn collega, de heer McCreevy, betreurt het dat hij hier vanavond niet kan zijn, maar ik verzeker u dat hij geïnformeerd zal worden over de resultaten en de inhoud van het debat dat we vanavond voeren.</p>
      <p sl="en">Er is in september inderdaad een onderzoek gelanceerd. Het onderzoek was gericht op de diverse aspecten van evenredigheid tussen kapitaal en zeggenschap, hoe die in de lidstaten wordt toegepast of niet wordt toegepast, wat dit betekent voor de afwijking van het beginsel en wat de invloed ervan is op institutionele beleggers. Het onderzoek was ook bedoeld om de relevante nationale wetgevingskaders te analyseren.</p>
      <p sl="en">De uitvoerende bedrijven werden op de gebruikelijke eenvoudige wijze geselecteerd. Er werd een openbare aanbesteding gepubliceerd en de keuze was eenvoudig. De beste auteur werd gekozen en de specifieke bedrijven hebben hun beste aanbod gedaan en gepresenteerd. Ik moet echter twee zaken toelichten: er komt geen effectbeoordeling, dus het onderzoek wordt op feitelijke gronden uitgevoerd op basis van de huidige situatie in de lidstaten, en er worden geen voorstellen of aanbevelingen gedaan.</p>
      <p sl="en">Zowel de uitvoerende bedrijven als de onderaannemers hebben een goede staat van dienst op het gebied van oorspronkelijk, onafhankelijk, hoogwaardig onderzoek op het terrein van vennootschapsrecht en corporate governance, en hun Europese aanwezigheid vormt een belangrijk voordeel als het gaat om een vergelijkende analyse van verschillende juridische tradities. De onderaannemers hebben een goede reputatie en zijn gespecialiseerd in vennootschapsrecht en de effectenregelgeving en het onderzoeksteam heeft op basis van wetenschappelijke competentie, professionele reputatie en integriteit het beste aanbod gedaan.</p>
      <p sl="en">Het onderzoek zal, zoals gezegd, gericht zijn op meervoudige stemrechten, preferente aandelen zonder stemrecht, bedrijfspiramiden en andere instrumenten die als functie hebben om de controlerende aandeelhouders te beschermen, en het onderzoek zal, zoals gezegd, ook gouden aandelen en de toekenning van bijzondere rechten voor openbare autoriteiten omvatten.</p>
      <p sl="en">De Commissie heeft op dit punt nota genomen van het advies van de advocaat-generaal over de Volkswagenwet. De advocaat-generaal beschouwt deze wet als een niet te rechtvaardigen beperking die inbreuk doet op de EU-wetgeving. De Commissie is in afwachting van de uitspraak van het Hof van Justitie.</p>
      <p sl="en">Wat de overnamebodrichtlijn betreft: we weten dat de richtlijn gericht is op het elimineren van bepaalde verdedigingsmaatregelen die bedrijven in verband met overnamen toepassen. Een van dergelijke maatregelen voor bedrijven is om de hefboomwerking toe te passen op stemrechten en kapitaal, maar de ervaring leert dat de overgrote meerderheid van de lidstaten de disproportionele stemrechten van haar bedrijven liever niet neutraliseert. Toch is het nog te vroeg voor de tenuitvoerlegging van een richtlijn. De Commissie is niet van plan om in dit stadium het debat over de overnamebodrichtlijn te heropenen. Welke beleidsconclusies de Commissie ook uit het evenredigheidsonderzoek trekt, ze zullen niet van toepassing zijn op overnameboden. De Commissie beschouwt deze twee zaken als gescheiden initiatieven.</p>
      <p sl="en">Tot slot benadruk ik dat een besluit over eventuele in de toekomst te nemen maatregelen over de evenredigheidskwestie waarover we nu spreken, zal worden genomen op basis van de uitkomst van het onderzoek. Of we een voorstel presenteren en wat het voorstel dan zal inhouden, hangt af van de uitkomst van het onderzoek en van de effectbeoordeling die parallel aan het onderzoek wordt uitgevoerd. We bevinden ons dus nog in de onderzoeksfase en de eerste procedurele fase. We zullen het standpunt en de mening van het Europees Parlement, als altijd, zeer serieus nemen.</p>
    </intervention>
    <intervention id="1-196" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">namens de PSE-Fractie. – Mijnheer de Voorzitter, we moeten de heer Kyprianou bedanken voor het feit dat hij ons op dit uur van de nacht nog gezelschap houdt, ofschoon de discussie waarschijnlijk nog een stuk boeiender zou zijn geweest als commissaris McCreevy erbij was geweest, omdat we met hem continu in dialoog zijn over dit soort kwesties.</p>
      <p sl="es">Het is duidelijk dat deze discussie nog maar net begonnen is. Het Parlement en de Raad hebben de richtlijn betreffende de concentraties van kapitaal vastgesteld. Kort geleden hebben we ons uitgesproken voor een richtlijn betreffende de rechten van aandeelhouders, en duidelijk is dat zich fundamentele problemen voordoen op het vlak van de structuur van ondernemingen.</p>
      <p sl="es">Het democratische beginsel van “één aandeel, één stem” functioneert op dit moment niet in de hele Europese Unie, en zoals mevrouw Berès heeft opgemerkt, worden we nu geconfronteerd met de mogelijkheid van grootschalige manipulaties van de markt door bepaalde speculanten.</p>
      <p sl="es">Het is duidelijk dat effectbeoordelingen nuttig kunnen zijn, maar ze zijn alleen van nut als ze goed gedaan worden. Wat ons in het Parlement verontrust, is dat we de zorg voor de schapen toevertrouwen aan de wolven. Met andere woorden, als effectbeoordelingen verricht worden door grote ondernemingen die gespecialiseerd zijn in het manipuleren van de markten, zullen de aanbevelingen van die ondernemingen natuurlijk in de richting gaan van een grotere manipulatie van de markten.</p>
      <p sl="es">De heer Lehne heeft er al op gewezen dat de feitelijke uitspraak van het Hof van Justitie in de Volkswagen-zaak van invloed zal zijn op de ontwikkeling van het recht in de Europese Unie, maar dit Parlement zou onder geen beding willen dat de Commissie de weg van die aanbeveling insloeg, de weg van de zogenoemde “soft law” van de Europese Unie.</p>
      <p sl="es">We kunnen beter een andere weg nemen, en dat is die van de wetgeving, ofschoon het daarvoor misschien nog niet het juiste moment is, daar we nog geen beoordeling hebben gehad van de ontwikkelingen op het gebied van de kapitaalconcentraties.</p>
      <p sl="es">Op het ogenblik voltrekken zich in Europa ten aanzien van kapitaalconcentraties revolutionaire ontwikkelingen. Er is grote politieke betrokkenheid en veel onzekerheid bij grensoverschrijdende transacties, vanwege het naast elkaar bestaan van bijvoorbeeld openbare beschermingsstelsels en particuliere stelsels. Deze kwestie is politiek van grote betekenis, maar ze heeft ook een aantal juridische aspecten.</p>
      <p sl="es">Ik denk dat het belangrijk is om er vanuit het Parlement allereerst op te wijzen dat wij niet blij zijn met het gebruik van de zogenoemde “soft law”, die een wetgevingsstatus nodig heeft, dat het Parlement blij is met de effectbeoordelingen maar dat die op objectieve manier verricht moeten worden en niet moeten worden overgelaten aan sectoren die dit mogelijkerwijs doen om er zelf beter van te worden, en dat het misschien niet nodig is om overhaast wetgevingsmaatregelen te omarmen zonder de situatie eerst grondig te hebben bestudeerd.</p>
      <p sl="es">Ik denk echter dat we ons nu op een moment bevinden van grote veranderingen in het hele stelsel van de Europese Unie. Het consolideren van de Europese rechtspraak op het gebied van kapitaalconcentraties en van de rechten van aandeelhouders vereist veel meer studie, en vooral veel meer samenwerking met het Parlement en de Commissie.</p>
      <p sl="es">Ik hoop dat de heer Kyprianou het belang dat wij in deze kwestie stellen aan de heer McCreevy zal overbrengen, alsmede onze bezorgdheid en onze wens om hierover als Parlement in debat te blijven met de Commissie, wat we moeten doen.</p>
    </intervention>
    <intervention id="1-197" speaker_id="28244" name="Wolf KLINZ" is_mep="True" mode="spoken" nationality="Germany" birth_date="13-09-1941" birth_place="Wien" p_group="Group of the Alliance of Liberals and Democrats for Europe" m_state="DE">
      <p sl="de">namens de ALDE-Fractie. – Mijnheer de Voorzitter, het principe “één aandeel – één stem” klinkt heel aantrekkelijk, zeker met het oog op de zogenaamde aandeelhoudersdemocratie. Wanneer we van dit uitgangspunt afwijken, zou dat nadelige gevolgen voor de transparantie kunnen hebben, en de rechten van de aandeelhouders kunnen beknotten. Dat is in ieder geval de vrees van commissaris McCreevy, die voor dit dossier verantwoordelijk is. Het hoeft echter niet per se schadelijk te zijn, want het kan tot meer concurrentie en innovatie leiden, en bovendien rekening houden met de verschillende belangen en gedragspatronen van verschillende categorieën van aandeelhouders.</p>
      <p sl="de">Nu is de Commissie van plan om in de herfst een aanbeveling te doen over het beginsel van de evenredigheid tussen eigendom en zeggenschap, en daarbij uit te gaan van de resultaten van uitvoerig onderzoek. De heer Lehne heeft al gewezen op de nadelen van deze aanbeveling, en mevrouw Berès heeft volgens mij terecht het vermoeden geuit dat onderzoek dat wordt verricht door het ISS, het European Corporate Government Institute en Sherman [amp] Sterling, misschien niet zo objectief is als in dit verband eigenlijk nodig zou zijn. Daarom doe ik een beroep op de Commissie om haar concrete voorstellen pas te doen als het uitvoerige en objectieve onderzoek naar de situatie in Europa op tafel ligt, en alle ervaringen met de overnamerichtlijn tegen het licht zijn gehouden. Daarbij is het heel belangrijk dat we de voor- en nadelen van alle mechanismen bekijken die afwijken van het principe “één aandeel – één stem”, of het nu de piramidestructuren in Italië zijn, de preferentiële aandelen in Duitsland, het dubbele stemrecht in Frankrijk of de A- en B-aandelen in de Noordse landen.</p>
      <p sl="de">We moeten een onderscheid maken en een goed evenwicht vinden tussen de wens om ervoor te zorgen dat de zeggenschap van de aandeelhouders evenredig is met de eigendom, en de wens van de ondernemingen om contractuele vrijheid te genieten, de eigendom van de onderneming te stabiliseren, en over voldoende vrijheid van handelen te beschikken. We moeten in ieder geval garanderen dat iedere afwijking van het principe “één aandeel – één stem” duidelijk herkenbaar is. De aandeelhouder heeft het recht om te weten of de aandelen die hij heeft, of koopt, hem werkelijk de volle rechten geven op medezeggenschap bij het beleid van de onderneming en op toezicht op de directie.</p>
    </intervention>
    <intervention id="1-198" speaker_id="4483" name="Ieke van den BURG" is_mep="True" mode="spoken" nationality="Netherlands" birth_date="06-03-1952" birth_place="Apeldoorn" p_group="Socialist Group in the European Parliament" m_state="NL">
      <p sl="nl">Vanochtend stond in Nederlandse kranten het bericht dat ISS, het bedrijf waar we het hier over hebben, zijn klanten adviseert om op de aankomende aandeelhoudersvergadering van DSM, een grote Nederlandse multinational, de voet dwars te zetten bij het plan om een extra loyaliteitsdividend uit te keren aan de aandeelhouders die hun aandelen in dat bedrijf drie jaar of langer vasthouden. Ik vind dat plan van DSM juist een geweldig idee om verantwoord aandeelhouderschap te stimuleren. Extra dividend kan daartoe dienen, maar ook een hoger stemmengewicht. Dat kan een andere legitieme vorm zijn. Ik heb me dan ook steeds verzet tegen het doordrammen van de zogenaamde aandeelhoudersdemocratie van het één aandeel, één stem-principe.</p>
      <p sl="nl">Bij de discussie over de overnamerichtlijn kwam dat voor het eerst ter sprake. De oorspronkelijke bedoeling van de dertiende richtlijn was helemaal niet om het hemelse koninkrijk van de corporate control door aandeelhouders op aarde te vestigen, maar simpelweg om minderheidsaandeelhouders te beschermen en het recht op fatsoenlijke uitkoop te geven. Door een aantal fanatieke belanghebbenden echter is dat één aandeel, één stem-idee verabsoluteerd en de grootste pleitbezorger is ISS. Niet alleen vanuit ideologische motieven, maar ook omdat hun handel simpelweg bestaat in het verzamelen van stemrechten en het verlenen van proxidiensten aan aandeelhouders.</p>
      <p sl="nl">Met alle respect voor de verklaring van de Commissie vind ik het hoogst merkwaardig dat je zo'n onderzoek uitzet bij een partij die zo uitgesproken bevooroordeeld en geïnteresseerd belanghebbend is. Ik heb me ook even georiënteerd over de uitvoering van het onderzoek. Ik heb de vragenlijsten gezien die op dit moment rondgaan bij beleggingsfirma's aan de ene kant en bij bedrijven aan de andere kant. Aan de bedrijven wordt alleen maar sec gevraagd of zij bepaalde CEM's (Control Enhancing Mechanisms) hanteren, zoals piramidestructuren, certificering, gouden aandelen, enz. De investeerders worden echter heel anders benaderd. Zij krijgen een aantal heel suggestieve vragen naar hun mening over al die slechte maatregelen. Zo kan ik ook voorspellen wat de uitslag van dat onderzoek is.</p>
      <p sl="nl">Kortom, ik heb nu al bij voorbaat grote bedenkingen bij de uitkomst van het onderzoek en denk dat het geen goede basis kan zijn voor verdere conclusies en voor voornemens, zoals het opstellen van een aanbeveling. Laten we eerst maar eens ingaan op de redenen waarom bedrijven zulke CEM's hebben en waarom er in de huidige tijd, waarin het aandeelhoudersactivisme van hedge funds welig tiert, weer nieuwe behoefte aan bescherming tegen kortetermijnbeleggersactivisme ontstaat. Een fundamenteel debat met dit Parlement is nodig voordat de Commissie enige maatregel of enige verdere activiteit wil gaan ontwikkelen.</p>
    </intervention>
    <intervention id="1-199" speaker_id="photo_generic" name="Markos Kyprianou" is_mep="True" mode="spoken">
      <p sl="en">lid van de Commissie . - Mijnheer de Voorzitter, ik dank de Parlementsleden voor het debat. Ik zal het zeer kort houden.</p>
      <p sl="en">Om te beginnen wil ik tegen de heer Medina Ortega zeggen dat het me spijt dat ik geen stimulerende bijdrage aan het debat heb kunnen leveren. Ik ben nu eenmaal niet de verantwoordelijke commissaris. Het was voor mij echter een heel interessant debat omdat het me deed denken aan mijn vroegere leven als advocaat. Ik vind deze kwesties bijzonder boeiend. Ik kan u uiteraard verzekeren dat ik mijn collega zal informeren. Ik begrijp echter dat u allemaal de gelegenheid krijgt om deze kwesties uitvoeriger met de verantwoordelijke commissaris te bespreken, omdat hij ergens in maart een ontmoeting zal hebben met zowel de Commissie economische en monetaire zaken als de Commissie juridische zaken en al deze kwesties zullen daar aan de orde komen.</p>
      <p sl="en">Ik wijs er nogmaals op dat wat de Commissie doet, afhangt van het onderzoek en de effectbeoordeling. Wat betreft het onderzoek: de keuze van uitvoerende bedrijven is gemaakt op basis van onze regels en verordeningen, rekening houdend met de eisen van de Europese Gemeenschap. Ik herinner u er nogmaals aan dat het een feitelijk onderzoek is dat geen aanbevelingen oplevert. Daar is de Commissie zelf verantwoordelijk voor. Ik weet dus zeker dat de uitkomst een evenwichtig en evenredig beeld zal opleveren, uiteraard afhankelijk van de resultaten van het onderzoek.</p>
    </intervention>
    <intervention id="1-200" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, wij hebben aandachtig geluisterd naar het antwoord van de commissaris. De boodschap die moet worden gericht aan de heer McCreevy is echter de volgende: wij kunnen nu inderdaad nog niet beoordelen hoe de commissaris de uitkomsten van het onderzoek zal interpreteren, maar wat ons zorgen baart is het onderzoek zelf, ongeacht de resultaten ervan, gezien de vragen die zijn opgesteld door de auteurs van dit onderzoek.</p>
      <p sl="fr">Ik denk dat dat de boodschap is die moet worden gericht aan de heer McCreevy.</p>
    </intervention>
    <intervention id="1-201" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Mevrouw Berès, ik weet zeker dat commissaris Kyprianou u volkomen heeft begrepen.</p>
      <p sl="nl">Het debat is gesloten.</p>
    </intervention>
  </section>
  <section id="creitem24" title="24. Aantal en samenstelling van de interparlementaire delegaties (termijn voor de indiening van amendementen): zie notulen"/>
  <section id="creitem25" title="25. Agenda van de volgende vergadering: zie notulen"/>
  <section id="creitem26" title="26. Sluiting van de vergadering"/>
  <section id="creitem27" title="27. Sluiting van de zitting">
    <intervention id="1-207" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Ik verklaar de zitting van het Europees Parlement te zijn gesloten.</p>
    </intervention>
  </section>
</text>
