<?xml version='1.0' encoding='utf-8'?>
<text id="20061130.NL" lang="nl" date="2006-11-30" place="Brussel" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Farmaceutische werkzame bestanddelen (schriftelijke verklaring): zie notulen"/>
  <section id="creitem4" title="4. Aids">
    <intervention id="4-008" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde is de verklaring van de Commissie over aids.</p>
    </intervention>
    <intervention id="4-009" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . – Geachte Voorzitter, dames en heren, in de afgelopen jaren is er in de strijd tegen de hiv/aids-epidemie over het algeheel veelbelovende vooruitgang geboekt, zoals een betere toegang tot doeltreffende behandeling en tot preventieprogramma’s. Desondanks blijft het aantal mensen dat besmet is met het hiv-virus of dat overlijdt aan de gevolgen van aids, almaar stijgen. Aan het einde van het jaar 2006 zijn zo’n veertig miljoen mensen met het hiv-virus besmet en dat zijn er 2,6 miljoen meer dan aan het einde van 2004. Naar schattingen zijn in het gehele jaar 2006 bij elkaar 4,3 miljoen volwassenen en kinderen besmet geraakt, 400 000 meer dan twee jaar geleden.</p>
      <p sl="cs">Ook nu nog wordt Afrika bezuiden de Sahara het zwaarst door de epidemie getroffen. Meer dan 63 procent van alle met hiv besmette volwassenen leeft in deze regio, waarvan 33 procent in Zuid-Afrika. De grootste groei in de laatste twee jaar werd echter geregistreerd in Oost-Azië, Oost-Europa en Centraal Azië. In de genoemde periode steeg het aantal met hiv besmette personen daar met 21 procent. Uit de doorzettende toename van het aantal nieuwe hiv-diagnosen in het merendeel van de Europese lidstaten, alsook uit de resultaten van het Eurobarometeronderzoek van 2005, blijkt zeer duidelijk dat het dringend nodig is de kennis over epidemieën in de Europese Unie en de buurlanden te vergroten en preventieprogramma’s op dit gebied verder te versterken. De prioriteiten ten behoeve van betere preventie, behandeling en zorg in deze specifieke regio, staan weergegeven in de door de Commissie in 2005 goedgekeurde strategie.</p>
      <p sl="cs">Ondanks al deze zorgwekkende cijfers zien we echter dat er in een aantal Afrikaanse en Caribische landen, alsook in een aantal delen van Zuid-Azië, nu minder hiv-gevallen zijn dan voorheen. Het is dus mogelijk het tij te keren. Nooit eerder zijn er wereldwijd echter zoveel vrouwen met het hiv-virus besmet geweest. In 2006 waren er 17,7 miljoen met hiv besmette vrouwen, een miljoen gevallen meer dan twee jaar geleden. In Afrika bezuiden de Sahara is de situatie nog veel ernstiger: daar vertegenwoordigen vrouwen wel zestig procent van de met hiv besmette volwassenen (vijftien jaar en ouder). Afgezien van biologische factoren – namelijk dat vrouwen en meisjes veel gemakkelijker met hiv besmet raken – heeft dit alles te maken met sociale en economische factoren, en wel genderongelijkheid en het schenden van de vrouwenrechten. Gelijke rechten voor vrouwen vormen een fundamenteel maatschappelijk vraagstuk en zijn een essentiële voorwaarde voor een eerlijke ontwikkeling en een sterkere hiv-preventie. Om ervoor te zorgen dat meisjes en vrouwen in de hele wereld toegang hebben tot seksuele- en voortplantingsgezondheid, is het noodzakelijk de gezondheidszorg in de ontwikkelingslanden te verbeteren en te voorzien in een veelomvattend pakket van vrijwillige adviesverstrekking, vrijwillige tests, geneeskundige hulp, zorg en steunverlening.</p>
      <p sl="cs">De toegang tot geneesmiddelen en zorg is in de afgelopen jaren verregaand verbeterd, en dat terwijl deze in de meeste landen in het begin zo goed als afwezig waren. Dankzij een uitgebreidere verstrekking van antiretrovirale behandelingen, zijn er in een kleine vier jaar zo'n twee miljoen levens gered en is het mogelijk geweest de behandeling van zo’n achtduizend mensen in zwart Afrika op te starten. Ondanks deze positieve ontwikkeling is de situatie zorgwekkend en vereist deze een veel grotere aandacht van de internationale gemeenschap.</p>
      <p sl="cs">De Europese Commissie verleent intensieve bijstand aan partnerlanden in Afrika en andere delen van de wereld ter bestrijding van epidemieën door middel van geïntegreerde preventie, medische hulpverlening en zorg. Het is niet mogelijk om hiv/aids te bezien als een individueel probleem, want het legt de grootste problemen van ontwikkelingslanden bloot, namelijk een beperkte toegang tot fundamentele sociale diensten, genderongelijkheid, een ongelijke verdeling van de middelen, een slecht functionerende overheid, en een laag economische en technologische ontwikkelingsniveau. hiv/aids is verder nauw verbonden met twee andere besmettelijk en met armoede samenhangende ziekten, namelijk malaria en tuberculose. Er kan alleen iets aan de hiv/aids-epidemie worden gedaan indien de partnerlanden de strijd ertegen in de context plaatsen van de strijd tegen armoede.</p>
      <p sl="cs">De geïntegreerde aanpak van hiv is het belangrijkste principe van het Europese politieke kader zoals dat in 2004 is goedgekeurd, alsook van het Europese actieprogramma tegen hiv/aids, malaria en tuberculose, dat een jaar later werd aangenomen. De implementatie van het Europese actieprogramma vereist een gecoördineerde aanpak van de Commissie, zowel op het niveau van staten als op wereldniveau. De partnerlanden zelf zijn hierbij het best in staat te beslissen hoe de middelen op de meest effectieve, eerlijke en transparante manier over de verschillende initiatieven kan worden verdeeld.</p>
      <p sl="cs">De Commissie heeft in de loop van de jaren haar bijdragen aan de strijd tegen hiv/aids in alle ontwikkelingslanden, en dan vooral in Afrika, voortdurend verhoogd. Zij verschaft de partnerlanden aldaar de nodige financiële hulp ter bestrijding van de structurele onderliggende factoren van de hiv-epidemie. Het gaat daarbij om de hervorming van de gezondheidszorg en het aanpakken van het personeelsprobleem in de gezondheidszorg aldaar. Tevens heeft de Commissie geïnvesteerd in de strijd tegen hiv/aids in de ontwikkelingslanden door middel van een bijdrage aan het Wereldfonds voor de bestrijding van hiv/aids, tuberculose en malaria van 522 miljoen euro in vijf jaar tijd, alsook via andere initiatieven. In 2006 werd de rol van de Commissie in het Wereldfonds ten volle bevestigd met de verkiezing van een vertegenwoordiger van de Commissie tot vice-voorzitter in het bestuur ervan.</p>
      <p sl="cs">De Commissie loopt vanouds voorop in de strijd voor een betere toegang tot antiretrovirale geneesmiddelen in ontwikkelingslanden en voor een volledige toegankelijkheid van behandeling en preventie voor alle hulpbehoevenden in 2010. De Europese Commissie heeft een sleutelrol gespeeld bij het verlagen van de prijzen van geneesmiddelen. In een aantal gevallen ging het om een daling van 98 procent, die bereikt kon worden dankzij een getrapt prijsmechanisme, waardoor ontwikkelingslanden lagere prijzen kunnen betalen voor geoctrooieerde geneesmiddelen en dat producenten beschermt tegen herimport van deze producten op open markten waar winst kan worden gemaakt.</p>
      <p sl="cs">In het kader van de WTO ondersteunt de Europese Commissie verder het initiatief om de armste landen met een beperkte productiecapaciteit het recht te verlenen goedkope generieke geneesmiddelen in te voeren die geproduceerd zijn met gedwongen licenties. Ook verhoogt de Commissie de investeringen in het onderzoek naar en de ontwikkeling van vaccins en andere vormen van preventie, zoals bijvoorbeeld microbiciden, om zo het huidige geheel aan preventiemechanismen tegen hiv uit te breiden. De Commissie zal hiermee blijven doorgaan, met als doel om tegen 2010 aan iedereen die preventie en behandeling nodig heeft, volledige toegang daartoe te verlenen.</p>
      <p sl="cs">Zoals reeds werd vermeld, heeft de Commissie zich samen met de lidstaten ertoe verbonden om met behulp van een heel pakket maatregelen gericht op preventie, behandeling, ondersteuning en zorg, te strijden tegen de hiv/aids-pandemie. We zijn ons er volledig van bewust dat zonder een sterk politiek committent, geïnformeerde leiders en uitgebreidere middelen op wereld-, nationaal en lokaal niveau, het uiteindelijk doel van een generatie zonder aids onhaalbaar is.</p>
      <p sl="cs">We staan dus voor een enorme uitdaging, namelijk om de strijd tegen hiv/aids op een hoger plan te brengen, en voor 2010 zorg te dragen voor een volledige toegankelijkheid van preventie en behandeling voor allen die zulks nodig hebben. Er is heel dringend behoefte aan een evenwichtigere strategie ter verbetering van preventie en behandeling en ter bewerkstelliging van toegang tot betaalbare geneesmiddelen, vooral als het gaat om geoctrooieerde tweedelijns geneesmiddelen. Daarom is het zo hard nodig om politieke bereidheid in Europa te kweken. Er moet nauwer worden samengewerkt met de farmaceutische industrie en we dienen ons te richten op de ontwikkeling van nieuwe preventiemethoden, met name microbiciden, waardoor de hiv-preventie voor vrouwen verbetert en nieuwe geneesmiddelen betaalbaarder worden. Verder dient ook in de toekomst het onderzoek door de farmaceutische industrie en de ontwikkeling van nieuwe vaccins tegen hiv/aids en andere producten, te worden gestimuleerd. Tot slot moeten we ervoor zorgen dat de partnerlanden toegang krijgen tot langdurige en voorspelbare financiering, om hen beter te helpen in de strijd tegen de hiv/aids-epidemie.</p>
      <p sl="cs">Wat dit betreft zal de Europese Commissie verder blijven werken aan een breed scala aan financiële instrumenten, zowel op het niveau van individuele landen als op wereldniveau, waaronder het Wereldfonds voor de bestrijding van hiv/aids, tuberculose en malaria. Hiervoor hebben we echter de verregaande steun en samenwerking nodig van alle Europese instelling, waaronder het Europees Parlement, dat verantwoordelijk is voor de jaarlijkse allocatie van de financiële middelen. We hebben op het vlak van de strijd tegen hiv/aids de mogelijkheid om betere resultaten te bereiken, maar daar is wel politieke wil voor nodig. De Europese Commissie gelooft ten stelligste dat het einddoel – een generatie zonder aids en medische hulp en zorg voor iedereen die zorg nodig heeft – haalbaar is. Wij verheugen ons hierbij op de samenwerking met het Europees Parlement.</p>
      <a text="(Applaus)"/>
    </intervention>
    <intervention id="4-010" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">namens de PPE-DE-Fractie . – Binnenkort is het weer wereld aids dag, en dus herdenken we de slachtoffers, denken aan vrienden, en beloven dat we meer zullen doen. We leven nu al 25 jaar met aids. We herdenken de 25 miljoen mensen die aan aids zijn gestorven, en denken aan de 40 miljoen mensen die aids hebben. Velen van hen leven in Europa of in onze oostelijke buurlanden, zoals Rusland, Kaliningrad of Centraal-Azië, maar tweederde van hen leven in Afrika ten zuiden van de Sahara.</p>
      <p sl="en">Wij in het Noorden hebben onze steun beloofd. We hebben daarvoor geld opzijgezet, en het vervolgens maar al te vaak weer verloren laten gaan. De wetenschap boekt vooruitgang, maar we hebben onze beloftes nog niet waargemaakt. Slechts vijf procent van de hiv-positieve kinderen krijgt medische hulp. Minder dan tien procent van de vijftien miljoen aids-wezen krijgt financiële ondersteuning. Ieder jaar keuren we een resolutie goed, maar een resolutie betekent nog niet dat we resoluut de nodige hulp bieden.</p>
      <p sl="en">We moeten investeren in onderzoek en tests om vaccins tegen aids te ontwikkelen. We moeten investeren in dienstverlening en voorlichting geven over de preventie, over geneesmiddelen en therapieën, voor moeders en kinderen, voor medici en verplegend personeel, en ook voor steunteams van ngo’s. We moeten alles op alles zetten om het streefdoel van de VN te bereiken om voor 2010 universele toegang tot de gezondheidszorg, tot behandeling en verzorging te garanderen, zoals de commissaris ook al zei. Het jaar 2010 staat voor de deur, maar wij geven niet thuis.</p>
      <a text="(Applaus)"/>
    </intervention>
    <intervention id="4-011" speaker_id="2123" name="Glenys KINNOCK" is_mep="True" mode="spoken" nationality="United Kingdom" birth_date="07-07-1944" birth_place="Roade " p_group="Socialist Group in the European Parliament" m_state="GB">
      <p sl="en">namens de PSE-Fractie . – Mijnheer de Voorzitter, onze uitgaven voor de preventie van hiv/aids zijn nog steeds veel lager dan voorzien, en wel ongeveer twaalf miljard dollar lager. Daarom moet er, zoals de commissaris al zei, dringend meer openbaar en particulier geld komen om die kloof te overbruggen.</p>
      <p sl="en">Er bestaat geen panacee voor het uitroeien van hiv, maar we kunnen wel meer doen aan voorlichting, en meer geld uittrekken voor het onderzoek naar vaccins en microbiciden, zoals de commissaris ook al zei. Onze eerste prioriteit moet het ontwikkelen van een vaginaal microbicide zijn. Naar verwachting kan een dergelijk middel binnen vijf jaar worden ontwikkeld en op de markt gebracht. Het is de enige kans voor vrouwen om hun seksuele gezondheid in eigen hand te nemen. Het is een methode waarvoor de instemming van de partner niet nodig is.</p>
      <p sl="en">Bovendien is de behandeling van aids in ontwikkelingslanden op den duur niet haalbaar als we niet in staat zijn om nieuwere generica te leveren, waar steeds dringender behoefte aan is, omdat steeds vaker varianten van hiv/aids voorkomen die tegen de bestaande geneesmiddelen resistent zijn. Dat betekent dat we veel stoutmoediger moeten zijn in de confrontatie met de farmaceutische bedrijven, die zich nog steeds verstoppen achter hun octrooien, waardoor in veel ontwikkelingslanden de behandeling en de gezondheidszorg die de heer Bowis heeft genoemd, onbetaalbaar worden.</p>
    </intervention>
    <intervention id="4-012" speaker_id="28620" name="Georgs ANDREJEVS" is_mep="True" mode="spoken" nationality="Latvia" birth_date="30-10-1932" birth_place="Tukums" p_group="Group of the Alliance of Liberals and Democrats for Europe" m_state="LV">
      <p sl="lv">namens de ALDE-Fractie. – Mijnheer de Voorzitter, mijnheer Špidla, het doet me genoegen dat de Commissie het eerste deel van deze mededeling heeft besteed aan de noodzaak om het maatschappelijk middenveld bij alle aspecten van de strijd tegen deze epidemie te betrekken. Hiermee wordt gehoor gegeven aan de eisen die zijn geformuleerd in de verklaringen van Dublin en Vilnius. Het geven van voorlichting en het aanbieden van de juiste diensten aan risicogroepen met hiv door gemakkelijk toegankelijke steunpunten die worden geleid door niet-gouvernementele organisaties, kunnen de verspreiding van aids in een land aanmerkelijk afremmen. Als rapporteur maak ik me grote zorgen over het feit dat in verschillende nieuwe lidstaten het voortbestaan van die steunpunten op dit moment wordt bedreigd door een gebrek aan financiële middelen. Het blijkt dat deze steunpunten vóór de toetreding tot de Europese Unie multilaterale steun ontvingen uit verschillende fondsen en van verschillende organisaties, waaronder ook enkele van buiten Europa, die nu, na de toetreding van de betreffende landen tot de Europese Unie, hun liefdadigheidsmissie als afgesloten beschouwen. Ondanks de gemaakte afspraken tussen de ministers van Volksgezondheid, zoals die tot uitdrukking komen in de verklaring van Vilnius, om zowel nationale als EU-middelen, met inbegrip van de structuurfondsen, te gebruiken in de strijd tegen aids, is de praktijk in verschillende lidstaten dat dit niet gebeurt. Met betrekking tot de structuurfondsen wijzen de leiders van maatschappelijke organisaties op de onmogelijkheid om aan medefinanciering te komen. Ik denk dat zowel de lidstaten als de Europese Commissie dit probleem dringend moeten oplossen. Dank u.</p>
    </intervention>
    <intervention id="4-013" speaker_id="28213" name="Marie-Hélène AUBERT" is_mep="True" mode="spoken" nationality="France" birth_date="16-11-1955" birth_place="Nantes" p_group="Group of the Greens/European Free Alliance" m_state="FR">
      <p sl="fr">namens de Verts/ALE-Fractie. – Mijnheer de Voorzitter, Commissaris, u hebt terecht gewezen op het feit dat weliswaar enige vooruitgang is geboekt bij het toegankelijk maken van therapieën, maar dat de ziekte helaas niet op de weg terug is. In tegendeel: met name in onze lidstaten steekt de epidemie juist weer de kop op. We zijn dan ook blij dat zich binnen dit Parlement een consensus aftekent over de noodzaak om het TRIPS-akkoord inzake de toegang tot geneesmiddelen te herzien, omdat de regelingen die in het kader van de Doha-cyclus zijn getroffen, nu helaas geen echte toegang tot goedkope geneesmiddelen mogelijk maken.</p>
      <p sl="fr">Het probleem van aids is niet alleen een probleem van financiering en van toegang tot geneesmiddelen. Sterker nog: de nadruk die wordt gelegd op de toegang tot geneesmiddelen heeft de noodzaak overschaduwd om voortdurend te blijven hameren op preventie, die vandaag de dag overal afneemt, in onze lidstaten maar ook daarbuiten. We moeten deze preventie- en voorlichtingscampagnes in de media dan ook koste wat kost hervatten, waarbij we de hulp inroepen van vakkundig personeel, maar ook via de sociale en medische netwerken om de ziekte nadrukkelijker onder de aandacht te brengen van het publiek.</p>
      <p sl="fr">Om de situatie echt te veranderen moeten we daarnaast – u zei het al, en dat is waarschijnlijk het moeilijkst – de culturele praktijken op het gebied van seksualiteit veranderen, en met name vrouwen beschermen en ze de mogelijkheid bieden zichzelf te beschermen. Vrouwen vormen momenteel vijftig procent van de patiënten, hetgeen aan het begin van de epidemie niet het geval was, en ze zijn het slachtoffer van buitengewoon wrede en gewelddadige praktijken en mishandelingen die in oorlogstijd plaatsvinden in conflictgebieden, maar ook van verkrachtingen, prostitutie, vrouwenhandel, seksuele slavernij – stuk voor stuk misstanden die maken dat de epidemie om zich heen grijpt. De manier waarop de Europese Unie de rechten van vrouwen en gendergelijkheid bevordert, vormt tevens een uiterst doeltreffende methode om de epidemie tegen te gaan en te benadrukken dat deze kan worden overgedragen van moeder op kind, een vorm van besmetting waarover momenteel weinig gesproken wordt.</p>
      <p sl="fr">Er bestaan wel degelijk innovatieve oplossingen in sommige landen – zoals Malawi – waar via een gedecentraliseerde aanpak om zo dicht mogelijk bij de bevolking te komen en ook door het besef dat een actieve rol moet zijn weggelegd voor de patiënten zelf – van wie de aandoening gestabiliseerd is – buitengewoon positieve resultaten worden geboekt. Dit geldt zelfs in nochtans zeer arme landen. We moeten dan ook nog veel meer vooruitgang boeken op al deze terreinen.</p>
    </intervention>
    <intervention id="4-014" speaker_id="28975" name="Vittorio AGNOLETTO" is_mep="True" mode="spoken" nationality="Italy" birth_date="06-03-1958" birth_place="Milano" p_group="Confederal Group of the European United Left - Nordic Green Left" m_state="IT">
      <p sl="it">namens de GUE/NGL-Fractie . – Mijnheer de Voorzitter, dames en heren, de toespraak van de commissaris klinkt eerlijk gezegd als louter retoriek: ze zit vol met mooie verklaringen, maar in de praktijk zien we die niet terug in een even positief optreden van de Europese Commissie. Zoals blijkt uit de laatste gegevens van UNaids, groeit het aantal hiv-infecties nog steeds en in sommige landen zien we het virus zelfs explosief om zich heen grijpen. Tegelijkertijd zijn de geneesmiddelen waarop octrooi rust nog steeds onbetaalbaar en vormen de TRIPS-overeenkomsten een onoverkomelijk obstakel voor de toegang tot geneesmiddelen, waardoor jaarlijks drie miljoen mensen ter dood worden veroordeeld.</p>
      <p sl="it">Het zijn de farmaceutische multinationals die munt slaan uit deze situatie en in 2005 hun winst zagen groeien met 24 procent. Deze multinationals worden beschermd door de Amerikaanse regering, die onverstoorbaar doorgaat met het uitoefenen van politieke en commerciële druk om de onderhandelingen over farmaceutische producten naar haar hand te zetten. In multilateraal opzicht is de agenda van de regering-Bush erop gericht om de vrijwaringsclausules uit de TRIPS-overeenkomsten niet langer toepasbaar te maken. Deze clausules zorgen ervoor dat de lidstaten, ingeval van een gezondheidscrisis, de rechten op de intellectuele eigendom mogen omzeilen en kunnen beschikken over levensreddende geneesmiddelen.</p>
      <p sl="it">Maar ook al kunnen de Verenigde Staten terecht beschuldigd worden van een aanval op een van de meest fundamentele mensenrechten, namelijk het recht op gezondheidszorg, Europa kan zeker niet zijn handen in onschuld wassen. De dadeloosheid van de Commissie en de lidstaten omtrent het aannemen van een communautaire verordening waarmee de verklaring van Doha werkelijk ten uitvoer kan worden gebracht, dient zonder meer veroordeeld te worden. Mijnheer de commissaris, u vertelde dat enkele duizenden Afrikanen onder behandeling zijn: maar in Afrika zijn dertig miljoen mensen seropositief, waarvan er zeseneenhalf miljoen zorg nodig hebben. Morgen is het Wereldaidsdag en wereldwijd verzoeken maatschappelijke organisaties de politiek om voor eens en voor altijd haar verantwoordelijkheden te nemen, en daaronder valt niet alleen het vraagstuk over de toegang tot geneesmiddelen, maar ook de financiering van preventie- en onderzoeksprogramma's. De oprichting van een internationale markt van generieke geneesmiddelen, ondersteund door een nieuw medisch onderzoekssysteem dat gebaseerd is op de werkelijke behoeften van mensen, blijft het belangrijkste.</p>
      <p sl="it">Daarom vinden wij het als Confederale Fractie Europees Unitair Links-Noords Groen Links uitermate belangrijk dat de resolutie waarover dit Parlement gaat stemmen, de Commissie en de Raad oproept om: 1) het falen van het besluit van 30 augustus 2003 te erkennen; 2) binnen de WTO de TRIPS-overeenkomsten en de nieuwe procedures aan te passen om gedwongen licenties vrij te geven, die ervoor zorgen dat er direct gereageerd kan worden op de noodsituaties die ontstaan naar aanleiding van de hiv-epidemie; 3) met 1 miljard euro het Wereldfonds voor de bestrijding van hiv/aids, tuberculose en malaria te financieren, zoals reeds op 2 december 2004 door het Parlement is verzocht maar door de Commissie en de Raad is genegeerd; 4) meer middelen beschikbaar te stellen voor onderzoek naar geneesmiddelen voor bepaalde medische aandoeningen op het zuidelijke halfrond van de wereld, en de particuliere sector, die altijd al heeft geprofiteerd van openbaar onderzoek, te verplichten een redelijk deel van het eigen onderzoek te wijden aan deze verwaarloosde ziekten. Er is teveel tijd en energie verspild aan valse beloften, het is nu tijd om in actie te komen!</p>
    </intervention>
    <intervention id="4-015" speaker_id="28457" name="Luca ROMAGNOLI" is_mep="True" mode="spoken" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">Mijnheer de Voorzitter, dames en heren, we hebben veel mooie woorden en verklaringen van de Commissie gehoord, en heel wat demagogie van verschillende collega's. We hebben hier te maken met activiteiten die niet zijn uitgestippeld in het document van de Commissie, maar die niettemin noodzakelijk zijn.</p>
      <p sl="it">We moeten de verspreiding van drugsgebruik krachtig bestrijden, dat betekent dus nultolerantie en hulp en revalidatie voor diegenen die feitelijk gewoon ziek zijn en ook als zodanig behandeld moeten worden. We mogen seksuele promiscuïteit niet prijzen, een houding die vandaag de dag door de massamedia en de opinieleiders als voorbeeldfunctie wordt beschouwd en afgeschilderd. We hebben behoefte aan beleid om mensen op te voeden, maar ook aan een beleid waarmee we gevaarlijk gedrag ontmoedigen en aan een beleid voor verantwoordelijk ouderschap voor degenen die dit nodig hebben. We moeten bovendien serieus optreden tegen de prostitutie, wat we op dit moment volstrekt niet doen in Europa, en we moeten ons ook zeker meer richten op zaken als monitoring, tests en natuurlijk de behandeling en preventie van besmettelijke ziekten, zoals in het document wordt behandeld.</p>
      <p sl="it">Mijnheer de Voorzitter, we bevinden ons echter nog niet op de juiste weg wanneer ik nog steeds collega's hoor en interventies lees die "vrijheid" prediken, terwijl die vrijheid in werkelijkheid leidt tot dadeloosheid van de samenleving en, in dit geval, tot achteruitgang van de beschaving.</p>
    </intervention>
    <intervention id="4-016" speaker_id="28300" name="Zbigniew ZALESKI" is_mep="True" mode="spoken" nationality="Poland" birth_date="29-04-1947" birth_place="Rogoziniec" p_group="Group of the European People's Party (Christian Democrats)" m_state="PL">
      <p sl="pl">De huidige ontwikkelingen rondom aids zijn, net als die rondom malaria en andere ziekten, een uitdaging op het gebied van voorlichting, preventie, onderzoek, verpleging en behandeling.</p>
      <p sl="pl">Ten eerste is er goede seksuele voorlichting nodig, vooral in arme landen. De maatschappelijk en economisch bepaalde promiscuïteit, zoals naar verluidt op de suikerrietplantages in de Dominicaanse Republiek, vraagt om verbetering van economische omstandigheden en verandering van de maatschappelijke normen en waarden. Zo kunnen positieve veranderingen in de seksuele omgangsvormen bereikt worden en als gevolg daarvan zullen later moreel omstreden ingrepen op de menselijke vrucht niet hoeven worden uitgevoerd.</p>
      <p sl="pl">Ten tweede is wetenschappelijk onderzoek duur en economisch vaak riskant, maar we hebben geen keus – er moeten vaccins gevonden worden en behandelmethoden die de virussen vernietigen. In dit geval is het noodzakelijk internationale onderzoeksteams te steunen.</p>
      <p sl="pl">Ten derde is het noodzakelijk om diegenen die door het virus getroffen zijn van sociale zorg te verzekeren en vooral de weeskinderen die er slachtoffer van worden zonder zelf seksueel actief te zijn geweest.</p>
      <p sl="pl">Ten vierde heeft momenteel slechts een miniem percentage van de 40 miljoen hiv-geïnfecteerden toegang tot geneesmiddelen en medische hulp. Op dit gebied hebben we de meeste mogelijkheden om iets te doen en met een juist beleid kunnen geneesmiddelen beschikbaar gesteld worden aan een groter aantal virusdragers.</p>
    </intervention>
    <intervention id="4-017" speaker_id="4480" name="Margrietus van den BERG" is_mep="True" mode="spoken" nationality="Netherlands" birth_date="22-03-1946" birth_place="Ammerstol" p_group="Socialist Group in the European Parliament" m_state="NL">
      <p sl="nl">Voorzitter, het Wereldfonds is nu al het grootste fonds in de wereldwijde strijd tegen de ziektes in kwestie. Ik ben er trots op dat 65 procent van de bijdragen aan het Fonds van de EU komt. Commissievoorzitter Barroso heeft zich sterk gemaakt en zich voor het Wereldfonds geëngageerd. Dat is enorm lovenswaardig. Europa heeft een verantwoordelijkheid ten opzichte van de rest van de wereld en dit Fonds geeft die verantwoordelijkheid handen en voeten.</p>
      <p sl="nl">Maar, voorzitter, ik moet u en de aanwezigen wijzen op een groot schandaal. Volgend jaar dreigt Barroso zijn belofte aan het Wereldfonds niet te kunnen waarmaken. Het geld uit het Europees Ontwikkelingsfonds dat voor 2007 voor het Wereldfonds was gereserveerd, blijkt nu al aan andere dingen uitgegeven te zijn. Nu wil de Commissie dit gat in de begroting compenseren door geld te onttrekken aan het budget voor algemene ontwikkeling. Dat betekent: geld weghalen uit het budget voor onderwijs, gelijkheid van mannen en vrouwen, de strijd tegen armoede en honger en de strijd tegen kinderarbeid.</p>
      <p sl="nl">Voorzitter, dit valt toch niet uit te leggen aan al die mensen die vertrouwen op onze steun en onze toezeggingen. Hoe is het mogelijk dat de Commissie ons vraagt om te kiezen tussen de bestrijding van dodelijke ziektes en alle andere dingen waar we voor staan, die we vastgelegd hebben in de begroting, enerzijds en de bijdragen tot het halen van de millenniumdoelstellingen anderzijds?</p>
      <p sl="nl">Het moet in zaken van leven en dood niet of/of zijn, maar en/en. Als u wel 1 miljard voor infrastructuur en 3 miljard voor goed bestuur uit het Europees Ontwikkelingsfonds weet te reserveren voor de komende jaren, is daar misschien toch ook nog wel een beetje een beperking te vinden voor 100 miljoen jaarlijks voor het Wereldgezondheidsfonds.</p>
      <p sl="nl">Commissievoorzitter Barroso moet die 100 miljoen vrijmaken, niet ten koste van onderwijs, kinderarbeid of zorg voor vrouwen, maar uit het Europees Ontwikkelingsfonds. Dan maar iets minder infrastructuur, dan maar iets minder op die andere punten. Stel je prioriteiten goed, dan ben je goed bezig en anders ben je bezig op een manier waarbij je verwaarloosd hebt goed te plannen en daardoor de zaken ernstig geschaad. Ik roep de Commissie op dat alsnog stevig te herzien.</p>
    </intervention>
    <intervention id="4-018" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">Het bestaan van antiretrovirale therapie geeft niet alleen hoop aan degenen aids hebben, het leidt ook tot een andere houding van de samenleving tegenover aids. Wie weet dat er een doeltreffende behandeling bestaat, is veel eerder bereid om een hiv-test te ondergaan. Hoe meer personen weten wat hun hiv-status is, des te makkelijker is het om nieuwe besmettingen te vermijden.</p>
      <p sl="en">Daarom is het zo zorgwekkend dat de nieuwe, verbeterde geneesmiddelen en de tweedelijns geneesmiddelen voor aids zo exorbitant duur zijn. Het is goed nieuws dat de prijs van bepaalde veelgebruikte eerstelijns geneesmiddelen voor aids aanzienlijk gedaald is, maar de cijfers uit Zuid-Afrika en Malawi wijzen erop dat misschien wel een op de zes patiënten binnen drie tot vijf jaar nieuwe combinaties van geneesmiddelen nodig zal hebben.</p>
      <p sl="en">Wat kan de Commissie doen om de farmaceutische bedrijven ervan te overtuigen hun nieuwere geneesmiddelen in ontwikkelingslanden te laten registreren, en ze voor betaalbare prijzen te verkopen? Als dat niet lukt, zijn we binnenkort weer terug bij af. De geneesmiddelen die nog effect sorteren zullen onbetaalbaar worden, en de donoren, inclusief de EU, zullen de facto hun geld aan de farmaceutische industrie doneren.</p>
    </intervention>
    <intervention id="4-019" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Mijnheer de Voorzitter, in de strijd tegen hiv en aids zijn we nog ver verwijderd van de eindoverwinning; deze valt echter alleen te behalen als de politieke wil daartoe bestaat.</p>
      <p sl="es">De cijfers spreken voor zich: de overgrote meerderheid van de nieuwe infecties vindt plaats in de ontwikkelingslanden, wat maakt dat hiv op dit moment een van de belangrijkste remmende factoren vormt voor de ontwikkeling van duizenden volken en gemeenschappen.</p>
      <p sl="es">Het gaat dus om een wereldwijde noodsituatie, zowel uit het oogpunt van gezondheid als uit sociaaleconomisch oogpunt. We weten inmiddels wat het probleem is en we weten hoe we het kunnen voorkomen en behandelen. Maar daarvoor zijn middelen, politieke verantwoordelijkheid, verantwoordelijkheid bij de economische sectoren en verantwoordelijkheid op sociaal en cultureel gebied nodig.</p>
      <p sl="es">Zo moeten we bijvoorbeeld zorgen voor universele toegang tot essentiële geneesmiddelen, iets wat nu nog niet mogelijk is door de hebzucht van bepaalde economische sectoren. Dit geldt met name voor de farmaceutische industrie, die op dit gebied geen scrupules heeft, waarmee deze sector duidelijk medeverantwoordelijk is voor een massamoord op wereldschaal.</p>
      <p sl="es">Op dezelfde wijze zijn bepaalde ultraconservatieve sectoren met hun discours tegen de seksuele en reproductieve gezondheid ook verantwoordelijk voor deze situatie. Verzet tegen het idee dat iedereen, en in het bijzonder onze jongste generaties, een adequate seksuele voorlichting moet krijgen, is vandaag de dag, met alle informatie waarover we beschikken, hoe je het ook bekijkt, een aanslag tegen het leven en tegen de waardigheid, en ronduit immoreel.</p>
      <p sl="es">En daarom moeten we ook dit jaar weer oproepen tot daden en betrokkenheid, en vooral tot het nakomen van beloften.</p>
    </intervention>
    <intervention id="4-020" speaker_id="23805" name="Zita GURMAI" is_mep="True" mode="spoken" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Mijnheer de Voorzitter, we zijn ons allen bewust van het belang van de strijd tegen aids. Daarom zouden we er ook meer verantwoordelijkheid voor moeten nemen. Ik wijt het aan een gebrek hieraan dat er zoveel amendementen zijn ingediend op mijn advies van vorige week.</p>
      <p sl="hu">Vorig jaar stonden bijna veertig miljoen mensen geregistreerd die besmet waren met aids, en de ziekte heeft zich inmiddels over de hele wereld uitgebreid. De verspreiding van de ziekte heeft verschillende oorzaken. In de eerste plaats is er een gebrek aan informatie, maar andere belangrijke factoren zijn drugsgebruik en de slechte staat van paraatheid waarin de gezondheidszorg in bepaalde landen verkeert. In mijn eigen land is de aidstest twintig jaar geleden al ingevoerd, als gevolg waarvan de situatie niet slecht te noemen is, maar desondanks bestaan er problemen. In 90 procent van de gevallen wordt het virus verspreid via seksueel contact, terwijl 10 procent van de besmettingen het gevolg is van drugsgebruik.</p>
      <p sl="hu">Nog twee feiten: seksueel overdraagbare aandoeningen die niet behandeld worden, maken het risico op aids vele malen groter. Voor mensen die besmet zijn met aids of hiv is het veel moeilijker om de juiste medische zorg te krijgen, als ze er überhaupt al voor in aanmerking komen. Het belang van preventie, met informatie als onderdeel daarvan, kan niet voldoende benadrukt worden. Dit is met name belangrijk voor de risicogroepen in de maatschappij en voor middelbare scholieren. We moeten actie ondernemen en daarbij moeten ook de landen buiten de Europese Unie bijstaan, met name in nabijgelegen gebieden. In de buurlanden bijvoorbeeld neemt het aantal gediagnosticeerde besmettingen hand over hand toe. Wederzijds optreden is in het belang van ons allen. Er is een geïntegreerde benadering nodig, zoals mijnheer de commissaris zojuist zei, en daarnaast moeten we overgaan tot daden. Hierin moeten we elkaars partners zijn.</p>
    </intervention>
    <intervention id="4-021" speaker_id="28172" name="Pierre SCHAPIRA" is_mep="True" mode="spoken" nationality="France" birth_date="10-12-1944" birth_place="Alger" p_group="Socialist Group in the European Parliament" m_state="FR">
      <p sl="fr">Mijnheer de Voorzitter, deze resolutie is een stap in de goede richting. Ik wil nog toevoegen dat de strijd tegen aids ook een bestuurlijke kwestie is, die op lokaal niveau moet worden aangepakt.</p>
      <p sl="fr">Ik wijs erop dat in 2007, dat wil zeggen nu, 50 procent van de wereldbevolking in de stad woont. In talloze Afrikaanse steden is de inbreng van de lokale autoriteiten vereist om preventie en zorg beter af te stemmen op de lokale behoeften en om sociale taboes te doorbreken, die vaak uiterst hardnekkig zijn. We moeten direct samenwerken met de steden om ze te helpen hun zorgvoorzieningen te beheren en om ze meer financiële middelen aan te reiken.</p>
      <p sl="fr">Ik had graag gezien dat onze resolutie meer praktische oplossingen had aangedragen. Wij hadden aan de Commissie kunnen vragen om het aanbod van gecombineerde therapieën te bevorderen, geneesmiddelen waarbij drie soorten remedies in één en dezelfde capsule samengebracht zijn, hetgeen de behandeling van patiënten in gebieden waar ziekenhuizen, artsen en laboratoria dun gezaaid zijn, aanzienlijk zou hebben vereenvoudigd. We moeten het gebruik van dit soort therapieën bevorderen, dames en heren, want wij hebben één dringende taak: de millenniumontwikkelingsdoelstellingen verwezenlijken.</p>
    </intervention>
    <intervention id="4-022" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . – Mijnheer de Voorzitter, geachte dames en heren. Ik wil u graag hartelijk danken voor het debat van zonet, waarin dit ernstige en wereldwijde probleem vanuit verschillende oogpunten werd belicht. Ik denk wel te mogen constateren dat er in het debat geen bezwaren zijn gerezen tegen de basisgedachte van dit document; noch tegen de manier van definiering van de verschillende gebieden waar actie vereist is, noch tegen de doelen die dienen te worden bereikt; niets waarmee de essentie van deze algehele strategie voor dit onderwerp in twijfel wordt getrokken.</p>
      <p sl="cs">Ik zou in het speciaal willen stilstaan bij het de fundamentele idee dat de hiv/aids-pandemie een pandemie is die alleen kan worden bedwongen met behulp van een gecoördineerde totaalaanpak, waarbij zowel de strijd tegen de armoede wordt aangegaan als preventiemechanismen worden gecreëerd op het vlak van voorlichting, onderwijs en redelijk gedrag, waarbij er bovendien screaning plaatsvindt, zieken worden opgespoord en vervolgens behandeld. Ik denk dat ik wel zeggen mag dat de tot nog toe behaalde resultaten niet als een succes kunnen worden beschouwd. Aan de andere kant mogen we ze nu ook weer niet tot loze woorden bestempelen, want er is wel degelijk íets bereikt. Wat betreft het fonds, daar is aardig wat geld naar toe gegaan. Ook de Europese Unie stelt ruime middelen ter beschikking voor de financiering van een hele reeks projecten in alle mogelijke landen, en er is hier wel degelijk enig succes geboekt. Er werd gesproken over de TRIPS-overeenkomst. Het is vanaf 2006 mogelijk om geneesmiddelen beduidend goedkoper te produceren. Ik zei al dat de prijzen soms met maar liefst 98 procent zijn gedaald. Jazeker, er is enige vooruitgang geboekt, maar het zou veel te ver gaan dit een succes te noemen. We moeten er harder aan trekken, dat is wel duidelijk.</p>
      <p sl="cs">Graag zou ik ook nog twee specifieke punten willen aanstippen die mijns inziens in het bijzonder een reactie verdienen. Er werd gezegd – en ik weet niet of ik het goed begrepen heb – dat er in de nieuwe lidstaten geen centra zijn voor het monitoren van deze epidemie. Deze bewering strookt niet met de werkelijkheid, want er zijn overal van dit soort centra. Uiteraard kunnen wij de kwaliteit van hun diensten meten en dan allicht vaststellen dat sommige beter en sommige slechter zijn. Er zijn hoe dan ook in het kader van het Verdrag niet al te veel mogelijkheden tot direct toezicht, maar dat er geen centra zouden bestaan, dat is gewoonweg niet waar.</p>
      <p sl="cs">Een andere kwestie waarover werd gesproken, is de financiering van het anti-aidsfonds, waarvan de Commissie de middelen heeft moeten hergroeperen, aangezien de lidstaten in 2007 in het geheel niets bijdragen. Er kan allicht worden getwist over de vraag of dat op de beste manier is gebeurd, en of niet andere zaken in overweging hadden kunnen worden genomen. Ik denk echter dat gezien de enorme omvang van de aidsproblematiek het principe van hergroepering juist was.</p>
      <p sl="cs">Desalniettemin vind ik dat de lidstaten, gezien hun belofte om de nodige middelen, die in verhouding tot hun bruto nationaal product in het geheel niet omvangrijk zijn, ter beschikking te stellen, wel degelijk met de nodige middelen over de brug dienen te komen. Zeker, het totaalbedrag is zeer aanzienlijk, maar in verhouding tot het bruto nationaal product is het een bedrag dat prima uit de nationale begroting kan worden vrijgemaakt. Het is aan ons om de druk te verhogen en verandering te brengen in deze onaanvaardbare situatie, want volgens mij bestaat er op geen enkele manier ook maar enige rechtvaardiging ervoor. Ook wil ik stilstaan bij het belang van het thema gelijke kansen. Door verbetering in deze kwestie aan te brengen kan namelijk dit gehele fenomeen verregaand in bedwang worden gehouden en zelfs uit de wereld geholpen.</p>
      <p sl="cs">Dames en heren, de menselijk geest is op een vreemde manier in staat sommige dingen naar de achtergrond te verdringen en sommige andere juist naar voren te halen. Ik denk daarbij bijvoorbeeld aan de vogelpest een vraagstuk dat ik absoluut niet wil onderschatten – en de aandacht die het kreeg. Ik wil een en ander beslist niet bagatelliseren, maar als ik de omvang van de dreiging die van deze ziekte uitgaat, vergelijk met hetgeen dat er nu, op dit moment, daadwerkelijk op het vlak van hiv/aids gaande is, dan moge duidelijk zijn dat het probleem waar we het nu over hebben vele male ernstiger is. Niettemin besteden we er helaas allerminst evenveel aandacht aan.</p>
      <p sl="cs">Dames en heren, ik dank u hartelijk voor het debat. Ik denk dat we er een aantal stappen door vooruit kunnen zetten. We dienen ons echter zeer goed te realiseren dat, ook al doen we ons uiterste best om het probleem op te lossen, het hier om een wereldwijd probleem gaat, en dat wijzelf maar in beperkte mate voor vooruitgang kunnen zorgen. Dat neemt niet weg dat het – zoals duidelijk naar voren is gekomen in het debat – onze plicht is om ons uiterste best te doen.</p>
    </intervention>
    <intervention id="4-023" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Tot besluit van dit debat heb ik zes ontwerpresoluties ontvangen.</p>
      <p sl="nl">Het debat is gesloten.</p>
      <p sl="nl">De stemming vindt morgen om 11.00 uur plaats.</p>
    </intervention>
  </section>
  <section id="creitem5" title="5. Situatie van personen met een handicap in de uitgebreide Europese Unie: Europees Actieplan 2006-2007">
    <intervention id="4-025" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde is het verslag (A6-0351/2006) van Elizabeth Lynne, namens de Commissie werkgelegenheid en sociale zaken, over de situatie van personen met een handicap in de uitgebreide Europese Unie: Europees Actieplan 2006-2007 (2006/2105(INI)).</p>
    </intervention>
    <intervention id="4-026" speaker_id="4541" name="Elizabeth LYNNE" is_mep="True" mode="spoken" role="rapporteur" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, mij is de eer te beurt gevallen om namens het Parlement een verslag te schrijven over het Europees Actieplan voor personen met een handicap. Ik heb nauw samengewerkt met de organisaties van personen met een handicap, met de Commissie, en met mijn collega’s in het Parlement, en ik zou de schaduwrapporteurs van harte willen bedanken voor hun medewerking. Ik zou ook het secretariaat willen bedanken, en vooral het European Disability Forum. Ik heb nog honderd organisaties van personen met een handicap in de hele Europese Unie geraadpleegd, en ik hoop van harte dat uit dit verslag blijkt dat het niet alleen door mij, maar door de hele commissie is opgesteld.</p>
      <p sl="en">Ik was blij met de mededeling van de Commissie, maar ik had het gevoel dat een aantal punten nog wel mocht worden aangescherpt. Met name in verband met de werkgelegenheid is het allerbelangrijkste dat we de bestaande wetgeving omzetten, met name de werkgelegenheidsrichtlijn uit 2000. Ik weet dat de Commissie dat op de voet volgt.</p>
      <p sl="en">Er zijn echter een paar grijze zones waarop we nog wat licht moeten werpen, zoals redelijke accommodatie, of redelijke aanpassing. Het is ook van het grootste belang dat de vakbonden de werknemers vertellen welke rechten ze op basis van de antidiscriminatiewetgeving hebben. Wat we ook allemaal doen voor de werkgelegenheid, het levert personen met een handicap echter niet veel op als ze geen toegang hebben tot de gebouwen of het vervoer. Daarom is een van mijn eisen dat er nog meer wetgeving komt voor het vervoer met bussen en touringcars, zoals die al bestaat voor het luchtvervoer. Ik weet dat de Commissie zich daar ook mee bezig houdt.</p>
      <p sl="en">Onderwijs en opleiding zijn ook voorwaarden voor de integratie. Ik heb altijd gezegd dat de lidstaten ernaar moeten streven om kinderen als het maar enigszins mogelijk is een plaats te bieden in het gewone onderwijs. Daarbij moet echter wel worden erkend dat sommige kinderen in een dergelijk klimaat niet floreren, vooral wanneer er geen eigenlijke begeleiding plaatsvindt. De belangen van het kind moeten voorop staan.</p>
      <p sl="en">We moeten ook de toegang tot de informatietechnologie regelen. Dat betekent dat websites toegankelijk moeten zijn. Op dit moment is tachtig procent van de openbare websites niet toegankelijk. We moeten er ook voor zorgen dat alle documenten, met name de documenten van de Commissie en van andere Europese instellingen, in een toegankelijk formaat beschikbaar zijn.</p>
      <p sl="en">Ook moeten we kinderen en volwassenen met een handicap toegang tot sportfaciliteiten bieden. Een van de belangrijkste dingen is echter dat we personen met een handicap uit de tehuizen halen, en dat kan alleen maar wanneer er in de woonomgeving voldoende diensten op hoog niveau beschikbaar zijn. We moeten ook stoppen met het stigmatiseren van personen met psychische gezondheidsproblemen.</p>
      <p sl="en">Wanneer we het over handicaps hebben, mogen we niet vergeten dat het om alle vormen van handicaps gaat. Sommigen hebben een mobiliteitsprobleem, anderen horen slecht, zien slecht, hebben psychische gezondheidsproblemen, leermoeilijkheden, zijn chronisch ziek, of hebben onzichtbare handicaps. Daarom vraag ik in mijn verslag om een definitie van “handicap”. Ik ben blij met het arrest van het Hof van Justitie van 11 juli, maar we moeten ook de volgende stap zetten.</p>
      <p sl="en">Een verdere mijlpaal was de overeenkomst die dit jaar is bereikt over het VN-Ontwerpverdrag over de rechten van mensen met een handicap, en daarover heb ik namens het Parlement een verslag geschreven. We moeten nu echter een actie ondernemen om ervoor te zorgen dat dit verdrag snel wordt getekend en geratificeerd.</p>
      <p sl="en">We moeten ook blijven strijden voor een specifieke richtlijn op basis van artikel 13 over personen met een handicap, om discriminatie bij de toegang tot goederen en diensten te verbieden. Ik ben zo vrij daar steeds weer op terug te komen, en ik stel deze eis in mijn verslag opnieuw.</p>
      <p sl="en">Het heeft geen zin om lippendienst te bewijzen aan de rechten van personen met een handicap. We moeten blijven strijden voor het recht op gelijke behandeling van alle burgers van de EU, of ze nu een handicap hebben of niet.</p>
    </intervention>
    <intervention id="4-027" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . – Geachte Voorzitter, geachte dames en heren afgevaardigden. Graag wil ik het Parlement en de rapporteur, mevrouw Lynn, bedanken voor het feit dat zij deze gewichtige vraagstukken op de agenda van de zitting van vandaag hebben gezet. Ik ben verheugd dat de zienswijzen van het Parlement en de Commissie inzake de situatie van personen met een handicap zo sterk met elkaar overeenkomen. Met name zou ik het Parlement willen bedanken voor zijn steun bij het opstellen en toepassen van de Europese strategie voor mensen met een handicap.</p>
      <p sl="cs">Het gaat er niet alleen om mensen met een handicap de mogelijkheid te verschaffen hun rechten uit te oefenen – het recht op menselijke waardigheid, op gelijke behandeling, op onafhankelijkheid, en op een volwaardige plaats in de maatschappij. Mensen met een handicap moeten ook de mogelijkheid hebben om zich te ontplooien, aan het maatschappelijk verkeer deel te nemen en om economisch actief te zijn. Het actieplan van de Commissie voor gelijke kansen voor personen met een handicap biedt een strategisch kader voor het vaststellen van de actuele prioriteiten. Zoals in het verslag van mevrouw Lynn wordt benadrukt, hebben de verschillende beleidsvormen en de verschillende activiteiten van de Gemeenschap op velerlei manier invloed op de positie van mensen met een handicap. Om die reden heeft de Raad in 2003 de lidstaten de aanbeveling gedaan om bij het opstellen van hun nationale beleid op het gebied van mensen met een handicap zich volledig te laten leiden door het actieplan.</p>
      <p sl="cs">Aan het einde van 2005 heb ik een vergadering bijgewoond over gelijke kansen voor personen met een handicap, waarmee de tweede fase van het EU-actieplan voor personen met een handicap voor 2006-2007 van start ging. In het verslag van mevrouw Lynn wordt eveneens over deze tweede fase gesproken.</p>
      <p sl="cs">Maar allereerste de actuele stand van zaken. De statistieken waarover de Commissie beschikt spreken voor zich. 44,6 miljoen leden van de beroepsbevolking, oftewel niet minder dan één op de zes medeburgers, heeft naar eigen zeggen een langdurig gezondheidsprobleem of handicap. De werkgelegenheid van mensen met een handicap bedraagt ten hoogste veertig procent, tegenover 64,2 procent bij mensen zonder handicap. Zelfs bij mensen die slechts een relatief lichte handicap hebben, komt de werkgelegenheid niet boven de vijftig procent uit. 43,7 procent van de mensen met een handicap die niet werken, is ervan overtuigd dat ze wel degelijk zouden kunnen werken, als ze maar goede ondersteuning zouden krijgen. Het doel van het programma van de Commissie voor 2006-2007 is om hier iets aan te doen. Heel concreet dient er een omgeving te worden geschapen waarin mensen met een handicap hun rechten kunnen doen gelden, waarin ze dezelfde keuzemogelijkheden hebben als mensen zonder handicap, hun leven in eigen hand kunnen nemen, kunnen deelnemen aan het economisch verkeer, zich kunnen ontplooien op persoonlijk en professioneel vlak en hun verplichtingen kunnen vervullen, net als elke andere burger.</p>
      <p sl="cs">In deze geest zijn er voor de periode 2006-2007 vier speerpunten vastgesteld. Ook werd door de Europese Voorjaarsraad van 2006 de verhoging van de werkgelegenheid en de professionele activiteiten van mensen met een handicap uitgeroepen tot prioriteit. De toegang van mensen met een handicap tot toegankelijke en goedkope diensten van goede kwaliteit dient hét kernpunt van het Europese actieplan voor de komende jaren te zijn. Voor het veiligstellen van de uitoefening van de burgerrechten van mensen met een handicap en voor het waarborgen van hun onafhankelijkheid is de toegang tot materiele waarden en diensten van fundamenteel belang. De Unie moet beter in staat zijn de ontwikkeling van factoren te analyseren en vast te stellen die van invloed zijn op de situatie van mensen met een handicap. Dit actieplan heeft al de nodige vruchten afgeworpen. Dankzij dit plan heeft het eerste speciaal voor mensen met een handicap opgestelde Europese wettelijk voorschrift het licht gezien. We hebben het over de reeds door de rapporteur aangehaalde wetgeving inzake rechten van gehandicapte vliegtuigpassagiers. Voorschriften met betrekking tot de nieuwe structuurfondsen verzekeren mensen met een handicap van het recht op toegang tot door de Gemeenschap gefinancierde projecten, en bepalen dat het principe van toegankelijkheid tijdens alle fases van betrokkenheid van het fonds in acht dient te worden genomen.</p>
      <p sl="cs">Ronduit van historische waarde is het onlangs goedgekeurde VN-verdrag over de rechten van mensen met een handicap. De Europese Unie wordt voor het eerst in haar geschiedenis verdragspartner van dit verdrag. De basisprincipes van de EU-strategie inzake mensen met een handicap – discriminatieverbod, gelijke kansen en actieve maatregelen ten behoeve van de maatschappelijke integratie – zijn stevig in dit verdrag verankerd.</p>
    </intervention>
    <intervention id="4-028" speaker_id="23806" name="Gyula HEGYI" is_mep="True" mode="spoken" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="en">rapporteur voor advies van de Commissie cultuur en onderwijs . – Vandaag voer ik het woord over dit onderwerp, aangezien onze voorzitter, de heer Sifunakis, vandaag andere verplichtingen heeft. In ieder geval zijn alle leden van de werkgroep cultuur en onderwijs van de PSE het eens over het belang van dit onderwerp.</p>
      <p sl="en">Het jaar 2007 wordt het Europese Jaar van gelijke kansen, en in dat verband moeten we in het onderwijs en in de cultuurprogramma’s ook aandacht besteden aan handicaps. De nieuwe digitale technologieën kunnen gelijke kansen voor personen met een handicap bieden, vooral als het gaat om de media. Het is van het grootste belang om deze instrumenten zo te gebruiken dat personen met een handicap ervan kunnen profiteren. De Europese Unie voert van 2007 tot 2013 een aantal belangrijke meerjarenprogramma’s op cultureel vlak uit. Onze fractie wil de rol van personen met een handicap in deze programma’s sterker benadrukken.</p>
      <p sl="en">Ik heb een paar weken geleden een bezoekersgroep ontvangen, en een aantal deelnemers had een handicap. Wij als leden van het Europees Parlement kunnen ook persoonlijk een bijdrage leveren. Onze mogelijkheden zijn misschien bescheiden, maar we kunnen meer personen met een handicap uitnodigen als gast van het Parlement.</p>
    </intervention>
    <intervention id="4-029" speaker_id="34174" name="Iles BRAGHETTO" is_mep="True" mode="spoken" nationality="Italy" birth_date="09-03-1953" birth_place="San Giorgio delle Pertiche" p_group="Group of the European People's Party (Christian Democrats) and European Democrats" m_state="IT">
      <p sl="it">namens de PPE-DE-Fractie . – Meneer de Voorzitter, dames en heren, in het Europees Actieplan 2006-2007 voor personen met een handicap wordt een strategie vastgesteld die gebaseerd is op het beginsel van gelijke toegang tot goederen en diensten voor iedere EU-burger. Het gaat om een cultuuromslag van louter passief welzijn naar integratie, actieve deelname aan het economische en sociale leven en erkenning van de bescherming van deze mensenrechten. Hierbij staat het onderwerp levenskwaliteit centraal, zodat personen met een handicap hun verwachtingen kunnen vervullen zonder dat dit ten koste gaat van hun menselijke waardigheid. Daarom benadrukken we ook het belang van de verhouding tussen de gezondheidstoestand van mensen en de omgeving waarin ze leven.</p>
      <p sl="it">Wij steunen de formulering van de volgende drie doelstellingen: volledige toepassing van de richtlijn voor gelijke behandeling in arbeid en beroep; versterkte mainstreaming van gehandicaptenvraagstukken in het relevante Gemeenschapsbeleid; verbetering van de toegankelijkheid voor iedereen. Onze amendementen onderstrepen dat er een fundamentele uniforme gang van zaken moet komen in alle lidstaten met het oog op transport en mobiliteit, een aanpak die ervoor zorgt dat mensen met een handicap adequate steun ontvangen vanuit het opleiding- en onderwijsstelsel en op het thuisfront, en die ook gebarentaal bevordert.</p>
      <p sl="it">Het is ook cruciaal om te benadrukken dat er hoge Europese normen voor de kwaliteit van de sociale diensten moeten worden vastgesteld en dat toezicht gehouden moet worden op de naleving daarvan, omdat de kwaliteit en de invulling van mensenlevens in de toekomst afhankelijk zal zijn van de kwaliteit van de diensten die zij ontvangen. Wij hopen daarom dat er steeds meer concrete en praktische acties zullen volgen naar aanleiding van deze ontwerpbeginselverklaring. Tot slot wil ik de rapporteur, mevrouw Lynne, bedanken voor haar werk.</p>
    </intervention>
    <intervention id="4-030" speaker_id="28581" name="Evangelia TZAMPAZI" is_mep="True" mode="spoken" nationality="Greece" birth_date="05-10-1960" birth_place="Serres" p_group="Socialist Group in the European Parliament" m_state="GR">
      <p sl="el">namens de PSE-Fractie . – Mijnheer de Voorzitter, in het verslag van collega Lynne, die ik hier wil gelukwensen met haar volledige en coherente werkstuk, worden de basisbeginselen neergelegd voor het beleid van de Europese Unie en de lidstaten als het gaat om handicaps.</p>
      <p sl="el">Ik wil specifiek verwijzen naar het verzekeren van de toegankelijkheid van gebouwen voor gehandicapten. Wij moeten de hindernissen wegwerken die de participatie van gehandicapten aan het economische, sociale en culturele leven verhinderen. Door hun de fysieke toegang tot goederen en diensten te belemmeren, marginaliseren we niet alleen een groot deel van de bevolking, maar berokkenen we tegelijk veel economische schade, omdat we hen uitsluiten van de arbeidsmarkt en het economische leven in het algemeen, zodat zij in een uitkeringsbestaan terechtkomen, dat alleen maar schadelijk kan zijn.</p>
      <p sl="el">Hoewel ik vind dat algemeen onderwijs een elementair recht van gehandicapten is, dat een beslissende bijdrage levert aan hun onbelemmerde integratie in de maatschappij en aan de bestrijding van het stigma en de discriminatie, mogen we niet vergeten dat speciale onderwijsinfrastructuur waar nodig versterkt dient te worden.</p>
      <p sl="el">Ook wil ik wijzen op de problemen met de geestelijke gezondheid en de hierdoor veroorzaakte handicaps. Ik wil beklemtonen dat de geestelijke gezondheid van de bevolking moet worden bevorderd.</p>
      <p sl="el">Ik wil er ook nog aan toevoegen dat het vastleggen van een definitie van een handicap op Europees niveau de erkenning zou vereenvoudigen van de gemeenschappelijke problemen van gehandicapten met het oog op de ontwikkeling van beleid op Europees niveau, wat grotere meerwaarde zou verlenen aan het nationale sociale beleid in een sector die nog grotendeels onder de bevoegdheid van de lidstaten valt.</p>
      <p sl="el">Ter afronding wil ik namens collega Sifunakis, die het advies heeft opgesteld, nog twee punten aanhalen: ten eerste moet de Commissie de deelname van gehandicapten aan de nieuwe meerjarenprogramma’s van de komende begrotingsperiode vergroten en ten tweede moeten ook de sportfaciliteiten worden verbeterd.</p>
    </intervention>
    <intervention id="4-032" speaker_id="28270" name="Arūnas DEGUTIS" is_mep="True" mode="spoken" nationality="Lithuania" birth_date="26-07-1958" birth_place="Kaunas" p_group="Group of the Alliance of Liberals and Democrats for Europe" m_state="LT">
      <p sl="lt">namens de ALDE-Fractie . – Ik wil mijn felicitaties overbrengen aan de rapporteurs, die een grondig studie hebben gemaakt en aanbevelingen hebben opgesteld over een van de meest urgente sociale problemen van nu: de volledige integratie in onze samenleving van mensen met een handicap. Ik steun de vele aanbevelingen van de rapporteurs, die laten zien dat er op dit gebied nog steeds heel wat problemen bestaan. Enkele daarvan wil ik speciaal noemen. Moderne informatietechnologieën, internet en digitale televisie openen nieuwe mogelijkheden voor de aanpassing van informatie aan individuele gebruikers, uitgaande van zijn of haar behoeften en mogelijkheden. Het gaat hierbij onder andere om het gebruik van ondertitels en gebarentaal op televisie, speciaal aangepaste werkplekken voor gehandicapte mensen en op de juiste wijze aangepaste internetinterfaces, met name voor websites van de overheid. We moeten aanmoedigen en ervoor zorgen dat al deze mogelijkheden in de praktijk worden toegepast. Bij het ontwerpen van nieuwe gebouwen moet voldoende aandacht worden besteed aan gehandicapten. In de toekomst zullen verbeterde vervoerssystemen de mobiliteit van deze mensen vergroten. Het is essentieel dat iedere keer weer opnieuw naar deze speciale behoeften wordt gekeken, met name wanneer er subsidies van het Europees Fonds voor regionale ontwikkeling en de andere structuurfondsen in het spel zijn.</p>
      <p sl="lt">Daarnaast moeten de nationale wetgevingen worden verbeterd, waarbij alle discriminerende bepalingen die niet in overeenstemming zijn met artikel 13 van het Verdrag van Amsterdam moeten worden geschrapt. Verder moet er meer worden gedaan om het medische model te vervangen door het sociale model als het gaat om mensen met een handicap. Het is uitermate belangrijk dat bij de voorlichting aan het publiek de inzet van de instrumenten gepaard gaat met het uitbannen van stereotyperingen en vooroordelen met betrekking tot gehandicapte mensen. Alleen de gecoördineerde en allesomvattende aanpak die in het verslag wordt genoemd, zal ertoe leiden dat er sneller betere resultaten zullen worden geboekt.</p>
    </intervention>
    <intervention id="4-033" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">namens de GUE/NGL-Fractie. – Het is van cruciaal belang dat de Commissie en de lidstaten het niet bij mooie woorden laten als het gaat om de verdediging van de rechten van personen met een handicap. We moeten doeltreffender acties ondernemen en ervoor zorgen dat de bestaande wetgeving op dit gebied wordt nageleefd, zodat de mensenrechten voor iedereen gegarandeerd zijn. We willen mevrouw Lynne daarom bedanken voor haar werk en het belang onderstrepen van de aanbevelingen die in haar verslag – waaraan wij ook enige voorstellen hebben bijbedragen – zijn vervat.</p>
      <p sl="pt">Van belang is volgens ons vooral dat het wettelijk kader voor gelijke behandeling daadwerkelijk wordt toegepast – binnen de sfeer van werkgelegenheid, maar ook als het gaat om toegang tot openbaar vervoer en de nieuwe informatietechnologie. Architectonische barrières moeten worden weggenomen. We dringen er daarom opnieuw op aan dat op basis van artikel 13 van het Verdrag een specifieke richtlijn voor personen met een handicap wordt opgesteld, en dat het nieuwe VN-Verdrag op dit gebied wordt ondertekend en geratificeerd.</p>
      <p sl="pt">Ik wil de lidstaten ook oproepen meer aandacht te besteden aan het onderwijs van gehandicapte kinderen en jonge mensen. Ze moeten waar mogelijk worden geïntegreerd in het normale onderwijs. Er moeten dan wel specifieke maatregelen worden genomen om in de speciale onderwijsbehoeften van deze studenten te voorzien. Tot slot wil ik graag aandringen op bijzondere aandacht voor ernstig gehandicapte personen en hun familie.</p>
    </intervention>
    <intervention id="4-034" speaker_id="28355" name="Mieczysław Edmund JANOWSKI" is_mep="True" mode="spoken" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">namens de UEN-Fractie . – Namens de UEN-Fractie wil ik mevrouw Lynne bedanken voor het gedegen uitgevoerde werk. We houden ons vandaag bezig met een probleem dat geldt als toetsteen van onze menselijkheid. Elke vorm van discriminatie van een gehandicapte is immers in tegenspraak met de eerbiediging van de rechten en de waardigheid van de mens.</p>
      <p sl="pl">Het idee dat mensen met een handicap hun rechten als burgers volledig kunnen doen gelden, mag niet alleen een holle frase zijn. Toegegeven: er is de afgelopen jaren veel gedaan op dit terrein. Nog steeds voelen deze mensen zich echter al te vaak tweederangsburgers.</p>
      <p sl="pl">De lidstaten staan voor de aanzienlijke opgave om de wereld van de gehandicapten te integreren met de rest van de samenleving. Het gaat om het wegnemen van alle barrières, niet alleen waar het gaat om toegang tot gebouwen en vervoer, maar ook om toegang tot werk, medische en sociale zorg, onderwijs, cultuur, sport, enz. Bijzonder belangrijk is ook de kwestie van zowel lichamelijke als geestelijke handicaps bij kinderen en jongeren, en het maakt daarbij niet uit of deze aangeboren zijn of niet. Ik zou ook de aandacht willen vestigen op de situatie van mensen die fysieke beperkingen hebben vanwege hun gevorderde leeftijd.</p>
      <p sl="pl">Ik wil de overtuiging uitspreken dat de actie die we op dit gebied op het forum van het Parlement ondernemen tot verbetering van de leefomstandigheden van deze mensen leidt. En actie ondernemen is geen liefdadigheid, het is onze plicht.</p>
    </intervention>
    <intervention id="4-035" speaker_id="33946" name="Andrzej Tomasz ZAPAŁOWSKI" is_mep="True" mode="spoken" nationality="Poland" birth_date="06-11-1966" birth_place="Wałbrzych" p_group="Independence/Democracy Group" m_state="PL">
      <p sl="pl">namens de IND/DEM-Fractie . – Mevrouw de Voorzitter, het rapport over de kwestie van de gehandicapten in de uitgebreide Europese Unie is eerder een wensenlijstje voor de verbetering van het leven van gehandicapten dan een werkelijke beschrijving en analyse van hun huidige situatie. Naast normale kwesties die samenhangen met het verbeteren van de toegang tot gebouwen en vervoermiddelen is het bijzonder belangrijk actie te ondernemen om werkgevers financieel te steunen en hun verliezen te compenseren die soms kunnen optreden door een lagere arbeidsproductiviteit van mindervaliden.</p>
      <p sl="pl">Een enorme kans, maar tegelijkertijd ook een probleem voor gehandicapten en hun familieleden is de kwestie van voortdurende ondersteuning van scholing voor zowel de gehandicapten zelf als voor hun verzorgers, eveneens door faciliteiten die het mogelijk maken dat ouders de nodige tijd thuisblijven en hun de mogelijkheid geven acceptabele financiële ondersteuning te ontvangen. In dit geval dient de Europese Unie zich in te zetten en de passende middelen voor dit doel te garanderen.</p>
      <p sl="pl">In alle documenten die richtlijnen betreffen om de situatie van gehandicapten te verbeteren, moeten prioriteiten worden gesteld voor wat er moet gebeuren, opdat onze hulp en ingrepen niet beperkt blijven tot politieke verklaringen. Gehandicapten hebben bovendien de zekerheid nodig dat de Unie hen steunt met een aangescherpt strafsysteem wat betreft overtredingen waarvan gehandicapten vaak het slachtoffer worden.</p>
    </intervention>
    <intervention id="4-036" speaker_id="28383" name="Ana MATO ADROVER" is_mep="True" mode="spoken" nationality="Spain" birth_date="24-09-1959" birth_place="Madrid" p_group="Group of the European People's Party (Christian Democrats) and European Democrats" m_state="ES">
      <p sl="es">Mevrouw de Voorzitter, commissaris Špidla, dames en heren, vandaag is een belangrijke dag voor dit Huis, en daarom wil ik mevrouw Lynne feliciteren met haar verslag, want opnieuw zetten we een stap in de richting van de constructie van het Europa van de kansen waar we ons voor inzetten.</p>
      <p sl="es">Vandaag zullen we met brede overeenstemming nieuwe maatregelen aannemen voor de bevordering van gelijke kansen voor mensen met een handicap.</p>
      <p sl="es">Naar mijn mening vormt dit nieuwe Europees Actieplan 2006-2007 een grote kans om iedere vorm van discriminatie uit te bannen, en bovendien komt het tegemoet aan de behoeften van mensen met een handicap in heel Europa.</p>
      <p sl="es">Ik wil verschillende punten aanstippen. In de eerste plaats wordt in het Actieplan geprobeerd om een algemeen kader tot stand te brengen voor de gelijke behandeling in arbeid en beroep, niet alleen als het gaat om onderwijs en toegang, maar ook om te zorgen dat mensen met een handicap vooruit kunnen komen en levenslang kunnen leren.</p>
      <p sl="es">In de tweede plaats verbetert het zonder twijfel de omstandigheden en rechten van passagiers met een handicap in het luchtvervoer en het vervoer over zee of over land. Maar ik moet ervoor waarschuwen – en dat heb ik ook in het verslag gedaan – dat er niet een nieuwe en tot dusverre niet bestaande barrière wordt gecreëerd: de financiële barrière. Het verplicht stellen dat mensen met een handicap worden begeleid is een positief punt, waarmee de kwaliteit van hun leven verhoogd wordt, maar het is niet positief dat de gehandicapte persoon het ticket van zijn of haar begeleider moet betalen, want in dat geval moet hij of zij twee tickets betalen, terwijl de andere reizigers maar één ticket hoeven te betalen.</p>
      <p sl="es">In de derde plaats de verbeterde toegang tot de nieuwe technologieën. De nieuwe technologieën zullen zonder enige twijfel vele barrières kunnen doorbreken voor mensen met een handicap, mits we de toegang tot die nieuwe technologieën universeel kunnen maken en mits er bij de technologische vooruitgang van het begin af aan rekening met deze mensen wordt gehouden in de ontwerpen.</p>
      <p sl="es">In de vierde plaats zullen we geïntegreerde en gecoördineerde antwoorden moeten krijgen als we het hebben over handicaps van kinderen en mensen die op zichzelf al gediscrimineerd worden, zoals vrouwen en ouderen.</p>
      <p sl="es">Tot slot de preventie van aan arbeid gerelateerde risico’s. We hebben ingezet op een groot akkoord over aan arbeid gerelateerde risico’s, dat al is gepresenteerd in dit Huis, maar dat de Commissie nog niet in behandeling heeft genomen – ik herinner u er maar aan, mijnheer Špidla – en waarin speciale aandacht zal moeten worden geschonken aan de risico’s die mensen kunnen lopen op het werk.</p>
      <p sl="es">Ik wil bovendien herinneren aan de grote rol die de verenigingen van gehandicapten vervullen.</p>
      <p sl="es">Dit is zonder twijfel een grote uitdaging en een nieuwe stap vooruit bij het verwezenlijken van het Europa van de gelijke kansen voor iedereen waar we allemaal naar streven.</p>
    </intervention>
    <intervention id="4-037" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Net als de rapporteur wil ik herhalen dat het Parlement het voorstel steunt om op basis van artikel 13 een complete richtlijn inzake non-discriminatie uit te werken. Het Portugese voorzitterschap had ons dat in 2000 beloofd, en de vorige commissaris voor werkgelegenheid en sociale zaken heeft dat in 2003 ook gedaan. Tenzij er iets gebeurt zal de Commissie nu, vier jaar later, weer zeggen dat de ene vorm van discriminatie de andere niet is, en dat kan niemand van ons aanvaarden.</p>
      <p sl="en">Ten tweede ben ik blij dat in het actieplan niet alleen wordt gekeken naar de werkgelegenheid, maar ook de nadruk wordt gelegd op het recht op sociale zorg. Ik doe een beroep op de Commissie om deze taak vastberaden en heel zorgvuldig aan te pakken, om personen met een handicap in staat te stellen om onafhankelijk te leven en gebruik te maken van het recht op persoonlijke bijstand. Bovendien moeten volwassenen met een handicap en ouders van kinderen met een handicap kunnen kiezen voor de normale faciliteiten, of dat nu onderwijs is of huisvesting, dat mag niet alleen voor de werkgelegenheid gelden.</p>
      <p sl="en">Ten derde kunnen we op het internationale vlak veel meer doen als het gaat om externe hulp. We beweren dat we een mensenrechtenaanpak willen kiezen voor de rechten van personen met een handicap, maar dan moeten we dat ook doen in onze eigen programma’s voor de mensenrechten, overal ter wereld. We hebben bij het beoordelen van de kandidaten voor de toetreding tot de Europese Unie niet genoeg gedaan voor de mensenrechten van personen met een handicap. Dat kan en moet beter. We moeten de ontwerpconventie van de VN inzake personen met een handicap niet alleen zelf snel ratificeren en ondertekenen, we moeten ook samenwerken met de regeringen van derde landen, om ervoor te zorgen dat zij dat ook doen.</p>
      <p sl="en">Tot slot wil ik nog ingaan op amendement 5 van de Fractie van de Europese Volkspartij (Christen-democraten) en Europese Democraten (PPE-DE). Ik vind het schokkend dat de conservatieven proberen om de passage in mijn tekst te schrappen waarin staat dat we aan de Commissie moeten vragen om toe te zien op de participatie van personen met een handicap aan haar programma’s. Het is niet genoeg dat we over participatie praten, we moeten het ook waarmaken. De PPE-DE-Fractie zou dit amendement moeten intrekken.</p>
    </intervention>
    <intervention id="4-038" speaker_id="4535" name="Philip BUSHILL-MATTHEWS" is_mep="True" mode="spoken" nationality="United Kingdom" birth_date="15-01-1943" birth_place="Droitwich" p_group="Group of the European People's Party (Christian Democrats) and European Democrats" m_state="GB">
      <p sl="en">Mevrouw de Voorzitter, de Europese Unie is een unie van gedeelde waarden. Een maatstaf voor ons succes als samenleving is hoe we omgaan met de meest kwetsbaren onder ons.</p>
      <p sl="en">Vorig jaar was ik rapporteur over het groenboek van de Commissie over demografische veranderingen. Ik was als spreker uitgenodigd voor een speciaal congres in Graz over personen met een handicap, tijdens het Oostenrijkse voorzitterschap. Op een spandoek achter het podium stond alleen maar: Leben wie andere auch – net als ieder ander leven. Het woord “leben ” betekent niet alleen “leven”, maar ook “een leven leiden”, en het zou het doel van onze samenleving moeten zijn om alle burgers te helpen om net zo te leven en en net zo'n leven te leiden als ieder ander.</p>
      <p sl="en">De Britse conservatieven zijn er niet van overtuigd dat we meer Europese wetgeving nodig hebben om dit doel te bereiken, maar we geloven wel dat de hele samenleving er achter moet staan. We mogen het niet laten bij een verzorgingsstaat, we moeten een zorgzame samenleving opbouwen. De gemeenschap moet haar verantwoordelijkheid dragen voor al haar leden.</p>
      <p sl="en">Regeringen kunnen niet alles doen, maar ze kunnen er wel voor zorgen dat het individu zijn eigen keuzen kan maken, ze kunnen personen met een handicap helpen om te doen wat ze graag willen doen door hindernissen uit de weg te ruimen, hindernissen op het gebied van onderwijs, werkgelegenheid, of gewoon om van A naar B te komen. Regeringen kunnen ook een cultuur van onafhankelijkheid creëren en stimuleren, in plaats van afhankelijkheid. Steun voor mensen met een handicap is niet alleen maar zorg, het betekent ook mensen die een rijk leven willen leiden in staat stellen om die wens te vervullen, en net zo te leven als ieder ander.</p>
      <p sl="en">We zijn blij met dit doordachte initiatiefverslag over dit belangrijke onderwerp, we zullen er natuurlijk voor stemmen, en feliciteren de rapporteur.</p>
    </intervention>
    <intervention id="4-039" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">… vooral wat de commissaris net zei over de standpunten van het Parlement en van de Commissie over de rechten van personen met een handicap, die zo dicht bij elkaar liggen.</p>
      <p sl="en">Mijnheer de commissaris, u had het over de toegankelijkheid van diensten. We kunnen dat natuurlijk alleen maar bereiken met een specifieke richtlijn voor personen met een handicap. Ik ben blij dat Richard Howitt en veel andere leden dat ook hebben genoemd. Ik zou vandaag graag iets concreets willen horen, een tijdsschema, wanneer denkt u die richtlijn voor te leggen, mijnheer de commissaris? Ik ben blij met wat u heeft gezegd over de structuurfondsen. Het is van het grootste belang dat we in de structuurfondsen handicaps als criterium opnemen. Ik ben heel blij dat dit nu gebeurd is.</p>
      <p sl="en">Een van de leden heeft ook de mainstreaming genoemd, en dat is inderdaad heel belangrijk.</p>
      <p sl="en">Mevrouw Tzampazi, ik dank u hartelijk voor al uw steun en medewerking. We hebben heel nauw met elkaar samengewerkt. Het is een goede zaak dat we aandacht besteden aan het Europese Jaar van personen met een handicap, en het als basis nemen voor ons werk.</p>
      <p sl="en">Ik heb helaas geen tijd om nog op onderwijs en opleiding in te gaan. Ik zou allerlei punten nog heel graag willen noemen, maar uiteindelijk moet er vooral een specifieke richtlijn komen voor personen met een handicap.</p>
    </intervention>
    <intervention id="4-040" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . – Dames en heren, ik dank u hartelijk voor het debat dat ik zojuist met belangstelling heb gevolgd. Ik denk dat de conclusie van de rapporteur, mevrouw Lynne, de werkelijkheid treffend weergeeft, en ik was zeer verheugd over de door de commissie uitgezonden boodschap dat de meningen van het Parlement en van de Commissie elkaar niet ver ontlopen.</p>
      <p sl="cs">DDe belangrijkste principes kwamen aan de orde in het debat,en wel het non-discriminatieprincipe en dat van actieve inclusie, en verder werd een aantal andere zaken vanuit verschillende oogpunten belicht of uitgesponnen. Aangezien er tijdens het debat verschillende malen werd gesproken over wijzigingen in het Europese juridische kader, wil ik hier mededelen dat dit jaar de laatste hand gelegd zal worden aan een haalbaarheidsstudie naar mogelijke verbeteringen van het Europese juridische kader op het gebied van personen met een handicap.</p>
      <p sl="cs">Dames en heren, het lijkt me goed nog even gewag te maken van het Jaar van de gelijke kansen 2007, naar mijn idee een goede gelegenheid om de maatschappij als zodanig te mobiliseren.</p>
    </intervention>
    <intervention id="4-041" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Het debat is gesloten.</p>
      <p sl="nl">De stemming vindt vandaag plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="4-042" speaker_id="988" name="Carlo CASINI" is_mep="True" mode="spoken" nationality="Italy" birth_date="04-03-1935" birth_place="Firenze" p_group="Group of the European People's Party (Christian Democrats)" m_state="IT">
      <p sl="it">Ik sta volledig achter het verslag-Lynne, aangezien de uiteenlopende problemen die betrekking hebben op de gehandicaptenwereld erin aan bod komen. In het verslag worden activiteiten en middelen aangedragen die voldoende geschikt zijn om tegemoet te komen aan de behoeften als het gaat om de levens, de verhoudingen en de plaats van mensen in de maatschappij.</p>
      <p sl="it">Daarnaast spreek ik graag de hoop uit binnen dit Parlement dat de ontwerpbeginselverklaringen, die ik steun, de weg vrijmaken voor nog meer concrete, praktische acties van de Commissie en dat 'mensen met een handicap' (of, zo u wilt, 'mensen met andere mogelijkheden') hun levensdoelen kunnen bereiken zonder hun menselijke waardigheid te verliezen. Dankzij het werk dat door de rapporteur in onze parlementaire commissie is verricht, geeft de tekst waar wij over gaan stemmen een geslaagd en beknopt overzicht van onder andere de sociale behoeften die voortkomen uit de verschillende nationale situaties.</p>
      <p sl="it">Ik benadruk in dit opzicht dat het raadzaam is als de lidstaten van de Europese Gemeenschap een fundamentele uniforme aanpak hanteren, door te voorkomen dat er ongerechtvaardigde ongelijkheden onder Europeanen ontstaan enkel en alleen omdat ze afkomstig zijn uit verschillende delen van Europa.</p>
    </intervention>
    <intervention id="4-043" speaker_id="23805" name="Zita GURMAI" is_mep="True" mode="spoken" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Vandaag de dag bevinden mensen met een handicap zich in Europa in een bijzonder moeilijke situatie aangezien ze te kampen hebben met verscheidene vormen van discriminatie. Op de meeste plaatsen zijn de basisfaciliteiten voor toegankelijkheid niet voorhanden, om nog maar te zwijgen over maatschappelijke integratie. Het is belangrijk te beseffen dat zelfstandig leven niet alleen inhoudt dat iemand deel uitmaakt van de maatschappij, maar dat hij op dezelfde manier deel uitmaakt van de maatschappij als ieder ander. Hier zouden alle beleidsmakers en besluitvormers de nodige aandacht aan moeten besteden.</p>
      <p sl="hu">Gehandicapten vormen 10 procent van de Europese bevolking en daarom zijn hun integratie en zelfredzaamheid niet alleen sociale kwesties maar tevens zaken van wederzijds belang, aangezien het creëren van arbeidsplaatsen voor deze groep en hun aansluiting bij levenslang leren en beroepsopleidingen niet alleen bijdraagt tot de verbetering van hun levensomstandigheden, maar ook tot de ontwikkeling van de Europese economie.</p>
      <p sl="hu">De benadering van dit probleem is wel enigszins problematisch en niet alleen vanwege de ontoereikende statistieken op dit gebied. Gehandicapten vormen een zeer veelzijdige, heterogene groep en daarom vereisen de ontelbare uitdagingen op dit gebied een geïntegreerde, op sekse gebaseerde aanpak die op elk niveau van beleidsvoering moet worden toegepast. Sterker nog: zoals op veel andere terreinen het geval is, is ook de situatie van vrouwen met een handicap vaak slechter dan die van gehandicapte mannen en zijn zij vaker het slachtoffer van armoede en sociaal isolement. In de programma’s en maatregelen waarbij een groot scala aan hulpmiddelen wordt ingezet, mag daar niet aan worden voorbijgegaan.</p>
    </intervention>
    <intervention id="4-044" speaker_id="28146" name="Hélène GOUDIN" is_mep="True" mode="spoken" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="sv">De Zweedse partij Junilistan vindt het volstrekt onaanvaardbaar dat personen met een handicap worden geconfronteerd met vooroordelen, ongelijke behandeling en beperkte mogelijkheden. Dergelijke ervaringen zijn niet in overeenstemming met onze visie op de EU als unie van waarden.</p>
      <p sl="sv">De verordening van het Europarlement en de Raad van 5 juli 2006 betekent dan ook een vooruitgang en maakt iets duidelijk dat vanzelfsprekend zou moeten zijn, vooral omdat wij een gemeenschappelijke interne markt hebben, namelijk dat personen met een handicap in het luchtvervoer dezelfde rechten moeten hebben als andere burgers.</p>
      <p sl="sv">Zweden vervult een voortrekkersrol op het gebied van de rechten van personen met een handicap. Het is maar de vraag of de succesvolle Zweedse hervormingen van de jaren tachtig en negentig van de vorige eeuw mogelijk waren geweest onder een vergaande EU-wetgeving, die in detail voorschrijft hoe personen met een handicap moeten worden behandeld. Laten wij daarom geen gedetailleerde regels voorschrijven, maar helder en duidelijk uitspreken dat de maatschappij, het bedrijfsleven en wij allemaal als individuen mensen met een handicap op dezelfde manier moeten behandelen als andere mensen.</p>
      <p sl="sv">Laten we tot slot de hand in eigen boezem steken. De instellingen van de EU komen met verslagen over de rechten van personen met een handicap, maar tegelijkertijd zijn zij niet in staat ervoor te zorgen dat alle EU-gebouwen volledig voor hen zijn aangepast. Ook de websites en documenten van de Europese Unie zijn niet in toegankelijke formats beschikbaar voor mensen met een handicap, met name mensen met een visuele handicap. Wanneer zijn de quaestoren in het Europees Parlement en de bevoegde EU-autoriteiten van plan op dit urgente en buitengewoon belangrijke terrein maatregelen te nemen?</p>
    </intervention>
  </section>
  <section id="creitem6" title="6. Tijd voor een hogere versnelling: Een Europa van ondernemerschap en groei tot stand brengen">
    <intervention id="4-046" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Aan de orde is het verslag (A6-0384/2006) van Pilar del Castillo Vera, namens de Commissie industrie, onderzoek en energie: Tijd voor een hogere versnelling – Een Europa van ondernemerschap en groei tot stand brengen (2006/2138(INI)).</p>
    </intervention>
    <intervention id="4-047" speaker_id="28390" name="Pilar del CASTILLO VERA" is_mep="True" mode="spoken" role="rapporteur" nationality="Spain" birth_date="31-07-1952" birth_place="Nador " m_state="ES">
      <p sl="es">Mevrouw de Voorzitter, commissaris, geachte collega’s, we gaan nu debatteren over een verslag waarover we in de loop van de ochtend zullen stemmen en dat op zijn beurt een samenvatting is van een reeks verslagen van de Commissie met een fundamentele en heel duidelijke doelstelling, die geen andere is dan het vaststellen van een pakket maatregelen waarmee een kennissamenleving en een kenniseconomie ontwikkeld kunnen worden in Europa, en dat is uiteindelijk het belangrijkste instrument voor het scheppen van werkgelegenheid en groei, en daarmee van welvaart voor alle Europeanen.</p>
      <p sl="es">In dit verslag, evenals in andere deskundigenverslagen, zoals bijvoorbeeld het verslag-Aho, dat een buitengemeen volledig en precies verslag over dezelfde onderwerpen is, en andere, eerdere verslagen van de commissie, bevinden we ons in een situatie waarin we een ronduit goede diagnose hebben – zou ik zeggen – van onze positie, van de reden waarom we ons in deze positie bevinden en van wat we nodig hebben. Er is waarschijnlijk geen enkel ander gebied waarop we zo precies weten hoe we de groei in Europa kunnen bevorderen.</p>
      <p sl="es">De diagnose is er, en de remedies zijn er ook. We weten allemaal dat, om een op kennis gebaseerde samenleving te krijgen, het nodig is om innovatie te bevorderen. We weten allemaal dat het nodig is om de scholing van mensen te bevorderen, zodat ze zich kunnen aanpassen aan al die momenten van verandering die zich in op het werk voordoen en zichzelf opnieuw kunnen uitvinden en een nieuwe manier van werken kunnen ontwikkelen. We weten allemaal dat innovatie nodig is om ervoor te zorgen dat ons sociale systeem niet langzaam zijn vermogen gaat verliezen om de burgers bij te staan op het gebied van gezondheid, onderwijs, enzovoorts. Ook weten we allemaal dat ondernemingen een vriendelijk kader nodig hebben, een kader dat ze helpt, dat ze stimuleert om innovatief te werk te gaan en dat vermijdt om ze met bureaucratische moeilijkheden op te zadelen, met problemen op een hele reeks van werkterreinen.</p>
      <p sl="es">Het is nu niet het moment om alle aspecten van het verslag tot in detail te behandelen, want die staan al in het verslag en u kent ze allemaal; ik zou deze interventie graag willen gebruiken om er de grootst mogelijke nadruk op te leggen dat we nu eens moeten ophouden met alleen maar praten en het geven van aantrekkelijke titels aan verslagen en analyses, terwijl er een zekere verlamming is geslopen in het optreden van de nationale staten. De stap die met de 25 hervormingsprogramma’s is gezet is belangrijk, maar ik denk dat er buitengewoon veel nadruk zou moeten worden gelegd op een heel strikte evaluatie van de vooruitgang die er in die nationale programma’s wordt geboekt.</p>
      <p sl="es">Hoe meer tijd er verstrijkt, hoe groter de kans dat we de boot zullen missen. Toen de Lissabon-agenda werd opgesteld, was er de verwachting van ontwikkeling. Toen we op de helft waren met de Lissabon-agenda, lag het Europese gemiddelde – natuurlijk is de situatie in het ene land anders dan in het andere land – lager dan toen de Lissabon-agenda werd opgesteld. En de kans bestaat dat we in 2010 tot de ontdekking komen dat we helemaal niets zijn opgeschoten en alleen maar vertraging hebben opgelopen. Ik ben oprecht van mening dat als we een externe accountant in de arm zouden nemen, deze onder de indruk zou zijn van de kwaliteit van onze diagnose, van de kwaliteit van onze remedies en oplossingen, en tegelijk ook van de complete verlamming die ons parten speelt bij de toepassing van die remedies.</p>
      <p sl="es">Samenlevingen zijn, net als het leven zelf, afhankelijk van samenwerking tussen de verschillende generaties. Het is als een estafetteloop, maar dan over een zeer lange afstand, waarbij één generatie het stokje bij zich heeft. Er worden op dit moment veel Europeanen geboren, en veel Europeanen groeien op dit moment op. Anderen, zoals wij hier, zullen in een niet zo heel verre toekomst gepensioneerd zijn. En allemaal hebben we een samenleving nodig waarin Europa dat vermogen blijft houden om te concurreren, dat leiderschap en die toekomst die Europa in eerdere perioden had, omdat er toen Europeanen waren die besloten, met hun hart en met hun ziel, om de best mogelijke erfenis na te laten, voor de toekomst van hun land en voor de toekomst, in dit geval, van alle landen die de Europese samenleving vormen.</p>
      <p sl="es">Daarom is dat ook onze verantwoordelijkheid en daar moeten we met hart en ziel aan gaan werken.</p>
    </intervention>
    <intervention id="4-048" speaker_id="photo_generic" name="Günter Verheugen" is_mep="True" mode="spoken">
      <p sl="de">vicevoorzitter van de Commissie . Mevrouw de Voorzitter, geachte dames en heren, de Commissie juicht dit debat over het Europees groei- en werkgelegenheidsbeleid toe en is bijzonder ingenomen met het verslag dat nu op tafel ligt. Graag bedank ik de rapporteur, mevrouw del Castillo Vera, bijzonder hartelijk voor deze grondige en objectieve beschouwing.</p>
      <p sl="de">Dit debat komt een paar dagen voordat de Commissie een beslissing neemt over het voortgangsverslag over het groei- en werkgelegenheidsbeleid voor 2006. Ik deel de analyse van mevrouw del Castillo Vera dat we in Europa inderdaad heel goed weten waar onze problemen zitten. We weten ook heel goed wat er gedaan moet worden. We hebben de juiste antwoorden op de problemen, maar u heeft volkomen gelijk, mevrouw del Castello Vera: er ligt een probleem bij het omzetten van de juiste maatregelen, met name op nationaal niveau. Hoe dit komt, is ook makkelijk te verklaren.</p>
      <p sl="de">De noodzakelijke hervormingen op lange termijn die we voor het Europees groei- en werkgelegenheidsbeleid afgebakend hebben, botsen steeds weer met de kortetermijnbelangen van de nationale politiek. Er zijn altijd wel ergens verkiezingen en altijd weer komt het raderwerk tot stilstand. Desondanks kan ik u vandaag melden dat er van het voortgangsverslag dat we over twee weken goed zullen keuren, twee uiterst positieve signalen uit zullen gaan.</p>
      <p sl="de">Het eerste signaal is dat we in Europa voor het eerst een werkend mechanisme hebben om het economisch beleid van de lidstaten en van de EU te coördineren. Dat was immers het grote probleem van de strategie van Lissabon waar u het over had: die had zeer ambitieuze doelen, maar een mechanisme voor de tenuitvoerlegging was er vrijwel niet.</p>
      <p sl="de">Het tweede positieve antwoord is dat de prioriteiten van de lidstaten duidelijk zijn veranderd. In onze verslagen, die over elke afzonderlijke lidstaat en elke afzonderlijke sector gaan, zullen we kunnen laten zien dat de onderwerpen waar onze strategie om draait, nu overal in Europa hoog op de agenda staan. Het gaat hierbij om onderwijs en opleiding, onderzoek en ontwikkeling, innovatie, een gunstiger ondernemingsklimaat, met name voor de kleine en middelgrote ondernemingen, en het bevorderen van de inzetbaarheid van die bevolkingsgroepen die nu geen toegang krijgen tot de arbeidsmarkt. Al die onderwerpen vinden wij met stip op de politieke agenda terug. Daarom ben ik blij dat in het verslag dat vandaag besproken wordt, zeer duidelijke standpunten over deze onderwerpen worden ingenomen. Ik wil met klem benadrukken hoe blij ik ben dat dit verslag het Commissiebeleid voor de kleine en middelgrote ondernemingen en op het gebied van innovatie zo duidelijk ondersteunt.</p>
      <p sl="de">Ik wil klip en klaar zeggen dat de toekomst van onze groei en van onze arbeidsplaatsen ervan afhangt of we het innovatievermogen van onze kleine en middelgrote ondernemingen zo weten te versterken dat ze meer en meer kunnen bijdragen aan de groei en werkgelegenheid in Europa. De extra arbeidsplaatsen die we nodig hebben, zullen in deze sector ontstaan. Daarom is het belangrijk dat voor ons hele beleid getoetst wordt of het de kleine en middelgrote ondernemingen in Europa de nodige speelruimte garandeert of niet.</p>
      <p sl="de">Op basis van het voortgangsverslag van de Commissie zullen we dan al zeer binnenkort kunnen debatteren over de stand van zaken van het groei- en werkgelegenheidsbeleid. Ik ben er tamelijk zeker van, mevrouw del Castillo Vera, dat u dan mijn mening zult delen: in Europa is geen sprake van stilstand, integendeel, we gaan duidelijk de goede kant op.</p>
    </intervention>
    <intervention id="4-049" speaker_id="28340" name="Patrizia TOIA" is_mep="True" mode="spoken" nationality="Italy" birth_date="17-03-1950" birth_place="Pogliano Milanese" m_state="IT">
      <p sl="it">rapporteur voor advies van de Commissie werkgelegenheid en sociale zaken. – Mevrouw de Voorzitter, dames en heren, de Europese Unie heeft zonder twijfel een nieuwe impuls nodig om het gat te dichten, de kloof ten opzichte van de andere sterke, dynamische, concurrerende economieën. Ik heb het hier niet alleen over de traditionele, maar ook over de nieuwe economieën, die hun entree op het internationale toneel hebben gemaakt. Europa loopt daarom een groot risico wanneer het geen gelijke tred kan houden en zich niet moderniseert door zichzelf die impuls en dat beetje extra te geven waar het behoefte aan heeft, niet in de laatste plaats door dit debat. Europa loopt het gevaar de compatibiliteit te verliezen die het altijd aan den dag heeft weten te leggen tussen economische, productieve en industriële groei en tegelijkertijd sociale samenhang en het vermogen om werkgelegenheid en een meer omvattende vorm van groei te bevorderen.</p>
      <p sl="it">Ik ben van mening dat dit 'beetje extra' twee elementen vereist. Ten eerste moeten we in actie komen met het oog op nieuwe factoren binnen de economische groei en de werkgelegenheid: menselijk potentieel, de opleiding van menselijk potentieel, de bevordering van kennis en vaardigheden van mensen, en technologische innovatie, dat ook gezien kan worden als het vermogen om onderzoeksresultaten en alle resultaten die ons momenteel door kennis ter beschikking worden gesteld, om te zetten in productieprocessen. Er is echter een tweede element dat ik ter afsluiting wil aanstippen en dat cruciaal is om deze uitdaging het hoofd te kunnen bieden: Europa moet meer samenwerken! Europa moet van dit strategische vermogen een gemeenschappelijke visie maken. Vijfentwintig nationale plannen brengen ons vermogen om samen te werken in gevaar: we hebben één visie nodig, een meer eenduidige visie. We hebben kortweg behoefte aan meer geharmoniseerde beleidsvormen op het gebied van belastingen, werkgelegenheid en industrie.</p>
    </intervention>
    <intervention id="4-050" speaker_id="23806" name="Gyula HEGYI" is_mep="True" mode="spoken" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="en">rapporteur voor advies van de Commissie cultuur en onderwijs . – Mijnheer de Voorzitter, vroeger leerden jonge mensen hun beroep in de werkplaats van een oudere meester. In Hongarije gingen voor de wereldoorlogen en voor het ijzeren gordijn er kwam veel jongeren een paar jaar naar West-Europa om in de werkplaatsen van buitenlandse meesters professionele vaardigheden te verwerven. Op die manier leerden ze hun beroep, en tegelijkertijd ook één of twee vreemde talen.</p>
      <p sl="en">We hoeven niets nieuws uit te vinden, we moeten gewoon oude tradities doen opleven. Natuurlijk zijn de tijden veranderd, en speelt de overheid een belangrijke rol in de beroepsopleiding. Toch kan het midden- en kleinbedrijf worden gevraagd om leerlingen te helpen om praktische ervaring op te doen, net zoals de meesters en de gilden dat vroeger deden. Onze projecten op het gebied van de beroepsopleiding zijn nogal mager, we moeten meer geld ter beschikking stellen voor programma’s waardoor leerlingen in het buitenland ervaringen op kunnen doen, en misschien ook voor een uitwisseling.</p>
      <p sl="en">Ook taalonderwijs hoort thuis in de beroepsopleiding, ook het jargon van het zakenleven en de technologie moet worden onderwezen. Het is prachtig om de monologen van Hamlet uit je hoofd te leren, maar timmerlieden of computerdeskundigen moeten ook hun vaktaal in vreemde talen kennen.</p>
    </intervention>
    <intervention id="4-051" speaker_id="28382" name="Andrzej Jan SZEJNA" is_mep="True" mode="spoken" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">auteur van het ontwerp van het standpunt Commissie Juridische Zaken . – Geachte mevrouw de Voorzitter, ik zou de rapporteur van harte willen feliciteren en haar bedanken voor de hoeveelheid werk die ze verricht heeft voor een zo belangrijk item voor de toekomst van de Europese economie. Helaas moeten we opmerken dat de economische resultaten die bereikt worden door de Europese Gemeenschap steevast als teleurstellend kunnen worden beschouwd, zeker wanneer we de mogelijkheden van de Europese eenheidsmarkt in aanmerking nemen. Daarentegen verdienen de problemen waarmee kleine en middelgrote ondernemingen kampen bijzondere aandacht, want zij vormen immers een van de hoofddrijfveren van de Europese economie.</p>
      <p sl="pl">Een betere regulering en een vereenvoudiging zijn heel belangrijk om de coherentie en transparantie van de wetgeving van de gemeenschap te vergroten en tegelijk de administratieve last te verkleinen, waarmee het midden- en kleinbedrijf het vaak moeilijk heeft. Komende wetsvoorstellen dienen te steunen op een brede en uitvoerige benadering gestoeld op een gedetailleerde doorlichting van de huidige wetgeving en diepgaande analyse van de gevolgen. Daarom dient er regelmatig dialoog gevoerd te worden, zowel met kleine en middelgrote ondernemingen, alsook met de organisaties die hen vertegenwoordigen. Het doel van deze dialoog is dat de gesprekpartners gaan deelnemen aan het opgang brengen van programma’s van de gemeenschap en ook participeren aan het verdere ontwikkelen ervan.</p>
    </intervention>
    <intervention id="4-052" speaker_id="5737" name="Dominique VLASTO" is_mep="True" mode="spoken" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">namens de PPE-DE-Fractie. – Mevrouw de Voorzitter, ik wil allereerst mijn dank uitspreken voor onze rapporteur, mevrouw del Castillo Vera, en haar feliciteren met haar uitstekende verslag, temeer daar het zich concentreert op heldere thema’s om de follow-up van de strategie van Lissabon te verbeteren. En ik denk dat één punt ons met name tot actie zou moeten bewegen, te weten de herziening van het Gemeenschapsoctrooi.</p>
      <p sl="fr">Hoe lang roepen we al dat innovatie moet worden bevorderd via harmonisatie op Europees niveau, zoals mevrouw del Castillo Vera zojuist ook zei? Nu moet er eens naar ons geluisterd worden. We praten over beter wetgeven, wat een enorm veelomvattend is. Maar het is ook verrassend te noemen dat Europa zo ver achterloopt als het gaat om innovatie. Als we echter bedenken dat een octrooi in Europa gemiddeld 46 700 euro kost, tegenover 10 250 euro in de Verenigde Staten, denk ik dat we het antwoord helaas hebben. Een dergelijk prijskaartje is de beste manier om innovatie in de kleine en middelgrote Europese bedrijven de nek om te draaien. Deze kostenpost is veel te hoog. Het is dan ook hoog tijd met name om de Raad tot inkeer te brengen, om onze bedrijven uit deze dieptreurige situatie te redden.</p>
      <p sl="fr">Ik wilde eveneens wijzen op een ander belangrijk punt dat aan de orde had moeten komen in dit verslag, namelijk het akkoord inzake overheidsopdrachten. Met dit akkoord, dat momenteel herzien wordt binnen de Wereldhandelsorganisatie, kunnen de 36 ondertekenaars, waaronder onze 25 lidstaten, meedingen naar overheidsopdrachten van hun partners. Sommige van deze partnerlanden houden zich echter niet aan de regels. Kijk alleen maar naar wat de Verenigde Staten en Canada doen. Via nationale bepalingen worden overheidsopdrachten buiten het toepassingsgebied van het akkoord gehouden en uitsluitend toegekend aan hun KMO’s, terwijl deze landen zelf wel in aanmerking kunnen komen voor overheidsopdrachten van de 25 lidstaten.</p>
      <p sl="fr">Ik vind het onaanvaardbaar dat de geboekte vooruitgang in de transatlantische betrekkingen allemaal van één kant komt. Het is dan ook onze taak om te komen tot een Europese Small Business Act , naar het voorbeeld van de wet die sinds 1953 in de Verenigde Staten van kracht is. We kunnen stellen dat we ongeveer vijftig jaar achterlopen. U zult met me eens zijn dat dat genoeg is. Aan ons om met betere wetgeving op de proppen te komen.</p>
    </intervention>
    <intervention id="4-053" speaker_id="1902" name="Norbert GLANTE" is_mep="True" mode="spoken" nationality="Germany" birth_date="08-08-1952" birth_place="Caputh" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de PSE-Fractie . – Mevrouw de Voorzitter, geachte collega’s, de kleine en middelgrote ondernemingen vormen de economische ruggengraat van Europa, dat stellen we steeds weer vast. Ze hebben het leeuwendeel van de werknemers in Europa in dienst en net als al eerder, kampen ze met problemen.</p>
      <p sl="de">Ik wil erop wijzen dat we in juli 1994 de eerste mededeling van de Commissie hierover hebben gekregen. Daarin werden vele problemen besproken. In december van datzelfde jaar volgden er aanbevelingen, in 1998 kwam de tweede mededeling en in 2000 hebben deskundigen vastgesteld dat nog niet eens de helft van de maatregelen in de lidstaten was omgezet. Nu moeten we constateren dat nog maar 55 procent van de maatregelen is omgezet. De lidstaten moeten nu dus de daad bij het woord voegen.</p>
      <p sl="de">Ik wil nog een belangrijk onderwerp aansnijden, namelijk ondernemingsoverdracht. Daar wordt in de hele problematiek te weinig aandacht aan geschonken. Dat geldt zowel voor de belastingautoriteiten die daar in de lidstaten voor verantwoordelijk zijn, als voor de ondernemers zelf, die er tijdig werk van moeten maken om hun onderneming aan een nieuwe bezitter over te dragen.</p>
      <p sl="de">Voor alle betrokken partijen is er werk aan de winkel. Wij als Parlement hebben ons steentje bijgedragen, ook in het zevende kaderprogramma voor onderzoek voor de kleine en middelgrote ondernemingen. Woorden zijn er al genoeg gevallen, nu willen we graag daden zien.</p>
    </intervention>
    <intervention id="4-054" speaker_id="28273" name="Ona RAINYTÉ-BODARD" is_mep="True" mode="spoken" nationality="Lithuania" birth_date="28-04-1955" birth_place="Trakai" p_group="Group of the Alliance of Liberals and Democrats for Europe" m_state="LT">
      <p sl="lt">namens de ALDE-Fractie. – Om te beginnen wil ik de rapporteur feliciteren met haar toespraak. Ik ben het in essentie met haar eens. Dit is opnieuw een document, naast vele andere, dat het ondernemerschap in Europa moet stimuleren – te beginnen met de kleine en middelgrote ondernemingen. Het beleid van de Gemeenschap op dit gebied is consistent en ik zou zeggen ook fair. Het probleem is dat men zich er in het echte leven vaak niet aan houdt. Wetten worden veelvuldig genegeerd en er worden bureaucratische obstakels opgeworpen. Ik wil op twee problemen wijzen: ik denk dat het succes van kleine en middelgrote ondernemingen afhangt van de oplossing van deze problemen. In de eerste plaats is er een probleem met de registratieprocedure voor bedrijven. De Commissie heeft beloofd dat eind 2007 het zogenaamde éénloketbeginsel in de hele Gemeenschap in de praktijk zal zijn gebracht. Tijdens de Top van maart zijn de lidstaten ook overeengekomen om de registratieprocedures voor bedrijven te vereenvoudigen. Er is afgesproken dat deze niet langer dan één week mogen duren. In werkelijkheid nemen ze op dit moment in sommige lidstaten echter tussen de één dag en meerdere weken in beslag. Ook de kosten van registratie lopen sterk uiteen. In bepaalde landen kost het niets, terwijl het elders honderden euro’s kan kosten.</p>
      <p sl="lt">Het tweede probleem is de controle op de activiteiten van ondernemingen door diverse overheidsinstanties. In Litouwen zijn op dit moment 152 controlerende instanties actief. Ondernemers noemen dit als een van de grootste problemen en bronnen van corruptie. Onlangs hebben driehonderd werknemers van de Commissie zich verplicht om tegen 2009 tenminste één week in kleine en middelgrote ondernemingen te hebben gewerkt. Op die manier zullen ze proberen de problemen beter te begrijpen. Dat is een welkome en concrete stap. Misschien moeten ook in andere delen van Europa soortgelijke initiatieven worden ontwikkeld, maar zal de Commissie deze initiatieven ondersteunen? Ik ben er zeker van dat we bureaucratische obstakels zullen moeten wegnemen als we willen dat bedrijven groeien. Pas dan zullen we kunnen zeggen dat we een Europa tot stand brengen door ondernemerschap en dat we de groei ervan stimuleren.</p>
    </intervention>
    <intervention id="4-055" speaker_id="26828" name="Guntars KRASTS" is_mep="True" mode="spoken" nationality="Latvia" birth_date="16-10-1957" birth_place="Rīga" p_group="Union for Europe of the Nations Group - Vice" m_state="LV">
      <p sl="lv">namens de UEN-Fractie. – Dank u. Ik twijfel er niet aan dat de successen op het gebied van innovatie, de vaardigheid om daar gebruik van te maken en het vermogen om het ondernemersklimaat weer te laten opbloeien, met name voor de kleine en middelgrote ondernemingen, de concurrentiepositie van Europa in de wereldeconomie zal veiligstellen. Europa moet een proactieve en leidende positie innemen op het gebied van wereldwijde en sociale regelgeving. Als we bijvoorbeeld op het gebied van innovatie op gelijke voet willen komen met de Verenigde Staten, waarop we volgens de Europese Commissie op dit moment vijftig jaar achterlopen, is het van vitaal belang dat we de bestaande relaties tussen wetenschap en het bedrijfsleven, en tussen het bedrijfsleven en de regulerende taak van de staat, plus alle modellen voor de financiering van de wetenschap veranderen. Restricties, niet een gebrek aan ondernemerschap, zijn de reden waarom de meerderheid van de inwoners van Europa liever werknemer willen zijn dan werkgever. Wij verwelkomen de klemtoon die in het verslag wordt gelegd op de rol van de gemeenschappelijke markt bij het stimuleren van het ondernemerschap. De gebieden waarop de gemeenschappelijke markt niet naar behoren functioneert, zijn de diensten en het vrije verkeer van arbeid. Een taak die vertraging heeft opgelopen bij het bevorderen van het vrije verkeer van arbeid is het vergelijkbaar maken tussen de lidstaten van diploma’s en kwalificaties, iets dat met name urgent is geworden na de uitbreiding van 2004 en de toetreding van Bulgarije en Roemenië. Ik hoop dat het verslag de afgevaardigden zal aanzetten om de fouten die erin zijn geslopen, niet in de laatste plaats bij de onlangs aangenomen dienstenrichtlijn en bij de afwijzing van het Europees octrooi, nog eens goed te overdenken en te begrijpen. Dank u.</p>
    </intervention>
    <intervention id="4-056" speaker_id="28513" name="Godfrey BLOOM" is_mep="True" mode="spoken" nationality="United Kingdom" birth_date="22-11-1949" birth_place="London" p_group="Europe of freedom and democracy Group" m_state="GB">
      <p sl="en">namens de IND/DEM-Fractie . – Mijnheer de Voorzitter, ik zou onze uitstekende tolken eens op de proef willen stellen. “Een Europese Unie van ondernemerschap” is toch een oxymoron? De hele raison d’être – als u mij deze uitglijder in het hier gebruikelijke jargon vergeeft – van deze club is kleine bedrijven in de kiem te smoren. Regels, regeltjes, verordeningen en nog meer verordeningen, en ze komen meestal van mensen die helemaal geen ervaring hebben in het zakenleven. Ik heb gisteren eens naar de lijst van meer dan 700 afgevaardigden gekeken, en ik heb er maar ongeveer vijf gevonden die echt ervaring in het zakenleven hebben.</p>
      <p sl="en">De commissarissen gaan met vakantie op het jacht van Microsoft, de Britse minister-president heeft een heel mooi contact met Lord Browne van BP, en zo kan ik nog wel even doorgaan, maar dat heeft allemaal niets te maken met het zakenleven.</p>
      <p sl="en">Het zakenleven in West-Europa rust op de schouders van vele miljoenen zakenmannen en zakenvrouwen, die wanhopig, maar zonder te klagen, proberen om uit hun kleine bedrijfje een redelijk inkomen te halen. Meer dan 52 procent van het Britse BBP komt van kleine bedrijven.</p>
      <p sl="en">U vertelt ons hoe oud onze medewerkers moeten zijn, u vertelt ons wat hun huidskleur moet zijn, u vertelt ons hoeveel vakantiedagen we ze moeten geven, u vertelt ons hoeveel pensioen ze moeten krijgen. En het gaat maar door! Als we hier werkelijk orde op zaken willen stellen, en werkelijk ondernemerschap willen, zouden we volgens mij alleen maar afgevaardigden mogen kiezen en commissarissen benoemen die in hun leven ooit een keer een dag echt hebben gewerkt. Zulke mensen zijn nu niet te vinden!</p>
      <a text="(Applaus van de publieke tribune)"/>
    </intervention>
    <intervention id="4-057" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Hoewel ik mij inderdaad kan voorstellen dat sommige toespraken in dit Parlement de goedkeuring van de bezoekers kunnen wegdragen, of juist niet, moet ik degenen die zich in die rijen bevinden toch echt verzoeken hun mening voor zich te houden.</p>
    </intervention>
    <intervention id="4-058" speaker_id="28507" name="Ashley MOTE" is_mep="True" mode="spoken" nationality="United Kingdom" birth_date="25-01-1936" birth_place="London" p_group="Non" m_state="GB">
      <p sl="en">Mevrouw de Voorzitter, ik vraag me af hoeveel personen in dit Parlement ooit een idee voor een nieuw bedrijf hebben gehad, het geld ervoor zelf hebben opgebracht, op eigen risico, en dat bedrijf dan twintig jaar hebben gerund, en werkgelegenheid en welvaart hebben gecreëerd. Niemand steekt zijn hand op, en toch praat de Commissie over het toelaten van ondernemers, over het creëren van een klimaat voor eerlijke concurrentie. Dat is het absolute tegendeel van wat “ondernemen” betekent. Ondernemerschap betekent dat je iets creëert waaraan nog nooit iemand had gedacht.</p>
      <p sl="en">Daar zit de commissaris, en hij vertelt dat het in 2009 strafbaar wordt om Britse meeteenheden te gebruiken voor de uitvoer van Britse producten. Dat zal ertoe leiden dat producenten van banden, fietsen, kleding, medische apparatuur, zuivelproducten, diepvriesproducten, speciale papiersoorten, huishoudelijke apparaten, gereedschap, onderdelen voor computers en voor de olie- en gasindustrie het kind van de rekening worden, allemaal. Een ondernemer in mijn kiesdistrict moet zijn bedrijf waarschijnlijk sluiten, want hij kan zijn onderdelen voor de olie- en gasindustrie nooit verkopen aan klanten in de Verenigde Staten. Die gaan zeker geen boorkop duizenden voet naar boven halen om de maat te controleren! Hij moet ofwel crimineel worden, ofwel zijn bedrijf sluiten.</p>
      <p sl="en">Jaren geleden liep ik het kantoor binnen van een van de grootste ondernemers in de Verenigde Staten, en achter hem hing een tekst die luidde: “Als je geen deel van de oplossing bent, ben je een deel van het probleem, dus ga opzij!” Die boodschap zou ik het Parlement mee willen geven.</p>
    </intervention>
    <intervention id="4-059" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">Geachte mevrouw de Voorzitter, er zijn veel factoren die ervoor zorgen dat de Europese Unie zijn concurrentiepositie aan het verliezen is, niet alleen ten opzichte van andere sterk geïndustrialiseerde landen maar ook van ontwikkelingslanden. Het is onmogelijk hier alle factoren te vermelden, maar de belangrijkste zijn de ontoereikende steun voor kleine en middelgrote ondernemingen en te kleine investeringen in wetenschap en onderwijs.</p>
      <p sl="pl">Ik zou me echter op een andere factor willen concentreren. Het gaat om de grote verschillen in de ontwikkeling binnen de Europese Unie en dat zowel op nationaal alsook op regionaal niveau. Om een echte Europese wetenschappelijke en technologische zone te scheppen moeten we de kloof tussen rijke en arme lidstaten van de Unie dichten. Dat vereist uiteraard extra middelen en het gaat niet alleen om structuurfondsen, of fondsen voor de landbouw, maar ook om middelen voor onderzoek en ontwikkeling, wetenschap of onderwijs.</p>
      <p sl="pl">Helaas hebben de rijkere landen, door te schermen met het argument van een hogere effectiviteit op deze gebieden, zich de fondsen voor deze doeleinden praktisch toegeëigend. In deze omstandigheden hoeft het niemand te verbazen dat de verschillen tussen de arme en rijke regio’s van Europa in plaats van te verdwijnen, steeds groter worden en dat de Europese Unie zich beduidend langzamer ontwikkelt dan de Verenigde Staten of de Aziatische landen.</p>
    </intervention>
    <intervention id="4-060" speaker_id="photo_generic" name="Günter Verheugen" is_mep="True" mode="spoken">
      <p sl="de">vicevoorzitter van de Commissie . Mevrouw de Voorzitter, dames en heren, ik wil graag nog twee dingen kwijt.</p>
      <p sl="de">Ten eerste: ik heb alle begrip voor de kritiek op de omstandigheden en de Commissie is ook niet terughoudend in het bekritiseren van laakbare omstandigheden, maar een ding mogen mogen we niet over het hoofd zien: de economische indicatoren voor Europa wijzen naar boven. De groei ligt dit jaar ver boven de verwachtingen, de werkgelegenheid neemt echt merkbaar af, de productiviteit van de Europese ondernemingen stijgt en we merken zeer duidelijk dat de prioriteiten van de lidstaten zich gaan richten op het verbeteren van het ondernemingsklimaat.</p>
      <p sl="de">Ten tweede: in vergelijking met pakweg de Verenigde Staten zijn er in Europa minder mensen bereid zelf een bedrijf op te richten of te leiden of, zoals een afgevaardigde het zojuist zei, het risico aan te gaan om – ook met eigen geld – arbeidsplaatsen voor anderen te scheppen. Dat heeft zeer interessante oorzaken en die hebben een culturele achtergrond. Daarom heeft de Commissie met veel daadkracht voorgesteld ondernemerschap en onderwijs aan elkaar te koppelen. Al op scholen en universiteiten moet men op het spoor van het ondernemerschap gezet kunnen worden. In die landen waar dat gebeurt, zien we opmerkelijke successen. Daar waar dat niet gebeurt, zijn er gewoonweg te weinig bedrijven. En een bedrijf dat niet bestaat, kan ook geen arbeidsplaatsen creëren, zo eenvoudig is dat.</p>
      <p sl="de">Op het ogenblik doen we een interessante ervaring op, namelijk dat learning by doing nog steeds de beste manier is. Ik heb in dit debat al verwezen naar het project Enterprise Experience , dat ik heb opgestart om alle hoge ambtenaren uit mijn eigen diensten minstens een week te laten werken in een kleine of middelgrote onderneming. De eerste vijftig zijn nu terug en het resultaat is fascinerend. Allemaal, maar werkelijk ook allemaal brengen ze belangrijke en serieuze voorstellen voor verbetering mee terug om de kleine en middelgrote ondernemingen makkelijker te kunnen laten werken. Maar hetzelfde geldt aan de andere kant: de ondernemingen die onze ambtenaren hebben opgenomen, zeggen dat ze daar veel van hebben geleerd en veel beter begrijpen wat er op Europees niveau mogelijk is en wat niet.</p>
      <p sl="de">Ik wil de lidstaten er echt toe aanmoedigen ook dergelijke initiatieven te nemen. De ontwikkelingen in de bedrijven gaan zo snel dat diegenen die de randvoorwaarden voor bedrijven vormgeven, absoluut met hun eigen ogen gezien moeten hebben wat er daar daadwerkelijk gaande is en welke gevolgen hun handelingen hebben.</p>
    </intervention>
    <intervention id="4-061" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Het debat is gesloten.</p>
      <p sl="nl">De stemming vindt om 11.00 uur plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="4-062" speaker_id="33775" name="Jean-Pierre AUDY" is_mep="True" mode="spoken" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ik heb vóór het uitstekende verslag van mijn collega Pilar del Castillo Vera over ondernemerschap en groei gestemd. Dit verslag vormt een essentiële bijdrage aan de verwezenlijking van de doelstellingen uit de herziene strategie van Lissabon, om Europa tot de meest concurrerende regio ter wereld te maken door zich te heroriënteren op groei en werkgelegenheid, waarbij het evenwicht gehandhaafd blijft tussen de drie pijlers onder het proces: de economie, de sociale dimensie en het milieu.</p>
      <p sl="fr">Als de Unie deze enorme uitdaging om groei en werkgelegenheid te creëren met succes wil aangaan moet ze rekening houden met kleine en middelgrote ondernemingen (KMO’s) die – laten we dat niet vergeten – 70 procent van het totale aantal banen in Europa vertegenwoordigen, met 75 miljoen werknemers. Na de interne markt tot stand te hebben gebracht waarbij de consument en concurrentie centraal stonden, moet de Unie nu haar aandacht richten op de producenten en ervoor zorgen dat de Europese creativiteit ruim baan krijgt, waarbij ze ons tevens behoedt voor de nadelige gevolgen van de mondialisering. Tot slot vind ik het jammer dat het rampzalige monetaire beleid van de Europese Centrale Bank niet is bekritiseerd, want het monetaire beleid wordt te weinig in dienst gesteld van de economische groei.</p>
    </intervention>
  </section>
  <section id="creitem7" title="7. Goedkeuring van de notulen van de vorige vergadering: zie notulen">
    <intervention id="4-065" speaker_id="28215" name="Jacky HÉNIN" is_mep="True" mode="spoken" nationality="France" birth_date="12-11-1960" birth_place="Douai" p_group="Confederal Group of the European United Left - Nordic Green Left" m_state="FR">
      <p sl="fr">Mijnheer de Voorzitter, ik wil graag een beroep doen op het Reglement. Een aantal afgevaardigden, waaronder ikzelf, zijn verontrust. Kennelijk zijn binnen dit Parlement aanvullende veiligheidsmaatregelen genomen. Kunt u ons hierover meer vertellen of gaat het er gewoon om werknemers af te schrikken die een vakbondsactie op touw willen zetten?</p>
    </intervention>
    <intervention id="4-066" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Mij is geen bijzondere reden bekend waarom er extra veiligheidsmaatregelen nodig zouden zijn, maar ik zal dit natrekken en het Parlement hierover informeren. Dank u voor uw opmerking, mijnheer Henin.</p>
    </intervention>
  </section>
  <section id="creitem8" title="8. Stemmingen">
    <intervention id="4-068" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">We gaan nu over tot de stemming.</p>
      <p sl="nl">Van een aantal leden, die zodanige verplichtingen hebben dat ze niet bij de gehele stemming aanwezig kunnen zijn, heb ik een verzoek ontvangen om de stemming over het verslag van de heer Van Orden over Bulgarije en het verslag van de heer Moscovici over Roemenië naar voren te halen. Ik stel derhalve voor de verslagen over Bulgarije en Roemenië in stemming te brengen na de stemming over de verslagen overeenkomstig de vereenvoudigde procedure. Zijn er bezwaren tegen deze wijziging in de volgorde van stemming?</p>
    </intervention>
    <intervention id="4-069" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, uiteraard is het simpele feit dat enkele afgevaardigden niet aanwezig kunnen zijn, op zich geen reden om verslagen naar voren te verschuiven. Gezien het belang van Bulgarije en Roemenië en hun toetreding kunnen wij hier in dit geval bij wijze van uitzondering echter wel mee instemmen.</p>
    </intervention>
  </section>
  <section id="creitem9" title="8.1. Harmonisatie van technische voorschriften en administratieve procedures op het gebied van de burgerluchtvaart (stemming)"/>
  <section id="creitem10" title="8.2. Vaststelling van de technische voorschriften voor binnenvaartschepen (stemming)"/>
  <section id="creitem11" title="8.3. Partnerschapsovereenkomst inzake visserij EG/Kaapverdië (stemming)"/>
  <section id="creitem12" title="8.4. Garantie van de Gemeenschap aan de Europese Investeringsbank (stemming)"/>
  <section id="creitem13" title="8.5. Wijziging van artikel 139 van het Reglement, overgangsbepaling met betrekking tot de taalregeling (stemming)"/>
  <section id="creitem14" title="8.6. Oprichting van een Bureau van de Europese Unie voor de grondrechten (stemming)">
    <intervention id="4-079" speaker_id="28150" name="Kinga GÁL" is_mep="True" mode="spoken" role="rapporteur" nationality="Hungary" m_state="HU">
      <p sl="en">Mijnheer de Voorzitter, tijdens de stemming op 12 oktober over het verslag over de verordening tot oprichting van een Bureau van de Europese Unie voor de grondrechten heeft het Parlement besloten om het op basis van artikel 53, lid 2, terug te verwijzen naar de bevoegde commissie. Daarna hebben de Raad en de Commissie besloten om politieke verklaringen af te leggen om de wetstekst aan te vullen. Het Parlement heeft daarmee tijdens een serie trilogen ingestemd. Daarom vraag ik u om in de slotstemming voor dit voorstel te stemmen, en het proces niet meer te blokkeren.</p>
    </intervention>
  </section>
  <section id="creitem15" title="8.7. Bureau voor de grondrechten (Activiteiten bedoeld in titel VI van het EU-Verdrag) (stemming)">
    <intervention id="4-082" speaker_id="23807" name="Magda KÓSÁNÉ KOVÁCS" is_mep="True" mode="spoken" role="rapporteur" nationality="Hungary" birth_date="04-11-1940" birth_place="Budapest" p_group="Socialist Group in the European Parliament - Vice" m_state="HU">
      <p sl="hu">Mijnheer de Voorzitter, mijn rapport had als doel de de bevoegdheid van het Bureau voor de grondrechten uit te breiden tot de derde pijler. Ik wil mijn collega’s bij deze dan ook vragen het voorstel te blijven steunen en te stemmen voor de oorspronkelijke versie die in het Parlement is verspreid. Ik ben me er terdege van bewust dat de politieke verklaring dit voorstel in enigszins beperkte mate weergeeft.</p>
    </intervention>
  </section>
  <section id="creitem16" title="8.8. Toetreding van Bulgarije (stemming)">
    <intervention id="4-085" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="en">Mijnheer de Voorzitter, mijn Fractie heeft amendement 2 ingediend, omdat het verslag-Van Orden ertoe leidt dat het Parlement afwijkt van de rechtsgrondslag van het toetredingsprotocol.</p>
      <p sl="de">In het toetredingsprotocol hebben wij vastgelegd dat de kerncentrale van Kozloduy moet worden stilgelegd. In tegenstelling tot hetgeen de Fractie van de Europese Volkspartij (Christen-democraten) en Europese Democraten beweert, hebben de Raad of Euratom geen uitlatingen gedaan die duiden op wijzigingen van dit standpunt met betrekking tot veiligheid. Ik dring er derhalve bij de afgevaardigden op aan om ons amendement goed te keuren, zodat wij het toetredingsprotocol niet overtreden.</p>
    </intervention>
    <intervention id="4-087" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Dank u, mevrouw Harms. Wij nemen hier nota van, maar ik wil het debat nu niet meer over gaan overdoen.</p>
      <p sl="nl">Na de stemming over amendement 2</p>
    </intervention>
    <intervention id="4-088" speaker_id="4513" name="Geoffrey VAN ORDEN" is_mep="True" mode="spoken" role="rapporteur" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik heb geprobeerd om voor de vorige stemming het woord te voeren. U heeft het woord gegeven aan een spreker die bezwaar had tegen het standpunt dat de rapporteur had ingenomen over deze kwestie. Het is niet juist dat we in welke vorm dan ook willen afwijken van het toetredingsverdrag. We vragen alleen maar om enige flexibiliteit in dit verband. Daarom verzoek ik u om toch te laten stemmen over amendement 9.</p>
    </intervention>
    <intervention id="4-089" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Ik weet dat er bij de stemming een miniem verschil was, mijnheer Van Orden, maar ik denk niet dat wat mevrouw Harms te zeggen had, van invloed is geweest op de uitslag van de stemming. Ik denk dat uit de reactie van het Parlement op haar opmerkingen blijkt dat iedereen wist wat zij zou gaan zeggen. Ik doe dan ook geen voorstel om de stemming te heropenen. Dat zou geen goede zaak zijn. Ik verontschuldig me hiervoor, en bied u mijn excuses aan voor het feit dat ik uw opgestoken hand over het hoofd heb gezien. Aan de andere kant denk ik echter niet dat we de stemming nog kunnen veranderen.</p>
    </intervention>
    <intervention id="4-090" speaker_id="4513" name="Geoffrey VAN ORDEN" is_mep="True" mode="spoken" role="rapporteur" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Mijnheer de Voorzitter, we vragen u niet om de stemming over te doen. We vragen alleen maar om te mogen stemmen over de tekst die voor ons ligt. Ik ben bang dat de stemming over dat amendement door deze interventie is beïnvloed. Het verschil bedroeg maar drie of vier stemmen. Ik denk werkelijk dat we het Parlement de kans moeten geven om over de andere ingediende amendementen te stemmen.</p>
    </intervention>
    <intervention id="4-091" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Ik neem hier nota van, mijnheer Van Orden, maar ik vrees dat we de stemming niet kunnen heropenen. Het was een hoofdelijke stemming en de uitslag was duidelijk, hoewel het verschil klein was. Ook al kan de Voorzitter bij een stemming bij handopsteken enige flexibiliteit betrachten, ik ben toch bang dat die gezien de situatie niet heropend kan worden.</p>
      <a text="(Applaus)"/>
    </intervention>
  </section>
  <section id="creitem17" title="8.9. Toetreding van Roemenie (stemming)"/>
  <section id="creitem18" title="8.10. Zevende kaderprogramma voor activiteiten op het gebied van onderzoek, technologische ontwikkeling en demonstratie (2007-2013) (stemming)">
    <intervention id="4-095" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">rapporteur voor advies van de Commissie industrie, onderzoek en energie . – Ik wil het Parlement alleen maar meedelen dat er over het pakket compromisamendementen, dat zich in het eerste blok bevindt, en over amendement 15 hard is onderhandeld met de Raad en de Commissie. Daarom doe ik een dringend beroep op de collega’s om voor het pakket te stemmen, en tegen alle andere amendementen, los van hun inhoud of merites. We hebben namelijk een akkoord gesloten, waardoor het kaderprogramma in januari van start kan gaan. Wanneer een ander amendement wordt goedgekeurd komt dat akkoord op de helling te staan, omdat de procedure zou moeten worden heropend, en dat zou voor de onderzoekers heel ernstig zijn.</p>
      <a text="(Applaus)"/>
    </intervention>
    <intervention id="4-096" speaker_id="988" name="Carlo CASINI" is_mep="True" mode="spoken" nationality="Italy" birth_date="04-03-1935" birth_place="Firenze" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, ik heb twee amendementen ingediend: nummers 47 en 48. Met betrekking tot het tweede amendement, nummer 48, is het gemeenschappelijke standpunt echter aangepast naar aanleiding van de doelstelling van dit amendement. Ik ben dan ook tevreden, aangezien het zinloos is om over een amendement te stemmen dat reeds is aangenomen.</p>
      <p sl="it">Het tweede deel van het andere amendement is niet ontvankelijk verklaard, dat wil zeggen het gedeelte dat vandaag, 30 november, als deadline geeft voor de vernietiging van embryo’s voor het gebruik van stamcellen. Ik ben het niet eens met de niet-ontvankelijkverklaring, maar daar kan ik helaas niets tegen doen. Wat overblijft van het artikel, is dat het woord ‘extractie’, zoals het op de gebruikelijke plek voorkomt, vervangen is door het woord ‘gebruik’, zoals het Parlement al tijdens de eerste lezing voorstelde.</p>
      <p sl="it">Dit vraagstuk is van secundair belang, ook al heb ik het gevoel dat dit voorstel goedkeuring verdient, daar de commissaris gisteravond bevestigde dat gedurende de gehele ontwikkelingsfase van het programma, de Commissie het woord ‘gebruik’ zou accepteren en niet het woord ‘extractie’ – wat in de praktijk inhoudt dat het geen onderzoek zal uitvoeren naar de vernietiging van embryo’s. Daarom wil ik op basis van dit punt zeggen dat we niet moeten blijven aandringen op de stemming als de collega’s die het amendement hebben ondertekend, hiermee akkoord gaan.</p>
    </intervention>
    <intervention id="4-097" speaker_id="28370" name="Vittorio PRODI" is_mep="True" mode="spoken" nationality="Italy" birth_date="19-05-1937" birth_place="Reggio Emilia" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, dames en heren, ik verwijs naar de toespraak van mijn collega, de heer Casini, en naar het amendement dat door mijzelf en andere collega’s ter tafel is gebracht, amendement 49. Gisteravond heeft de heer Potočnik ons uitgebreid gerustgesteld over de verklaring van de Commissie, waar ik, wat mij betreft, al tevreden over was, en ik denk niet dat het noodzakelijk is om ons te blijven inzetten voor dit onderhavige amendement. Dat is natuurlijk hoe ik ertegenaan kijk, maar als anderen zich hiertoe geroepen voelen, mogen zij dit uiteraard wel doen.</p>
    </intervention>
    <intervention id="4-098" speaker_id="4248" name="Philippe BUSQUIN" is_mep="True" mode="spoken" nationality="Belgium" birth_date="06-01-1941" birth_place="Feluy" p_group="Socialist Group in the European Parliament" m_state="BE">
      <p sl="fr">Mijnheer de Voorzitter, ik denk dat we moeten terugkeren naar het voorstel van de heer Chichester. Over alle amendementen moet en bloc worden gestemd, en de wijze waarop sommigen het antwoord van de Commissie hebben geïnterpreteerd is onjuist. De Commissie is heel duidelijk geweest. Ze heeft gezegd het protocol van overeenkomst, een bijgesloten verklaring die bedoeld is om ervoor te zorgen dat het onderzoek naar losse embryonale stamcellen aan zeer strenge ethische eisen voldoet, te zullen toepassen. Het heeft dan ook geen zin opnieuw een debat aan te zwengelen. Het is elke keer hetzelfde liedje, en ik vind dat we ons achter het voorstel van de heer Chichester moeten scharen.</p>
      <a text="(Applaus)"/>
    </intervention>
    <intervention id="4-099" speaker_id="1059" name="Hiltrud BREYER" is_mep="True" mode="spoken" nationality="Germany" birth_date="22-08-1957" birth_place="Saarbrücken" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, na de woorden van de heer Busquin hebben we nu inderdaad een probleem. De Commissie heeft gisteren een duidelijk standpunt ingenomen; de heer Casini en de heer Prodi hebben daar nu op gereageerd en de heer Busquin zaait hierover vervolgens twijfel. De heer Prodi en de heer Casini hebben opgemerkt dat zij hun amendementen zullen intrekken, maar voordat deze stemming gaat plaatsvinden, hebben wij toch opnieuw een bevestiging daarvan nodig. Ik wil derhalve verzoeken om de heer Potočnik nogmaals het woord te geven, zodat hij zijn verklaring van gisteren nogmaals kan afleggen.</p>
      <a text="(Protest)"/>
      <p sl="de">Er worden ons verschillende dingen verteld, maar wij moeten toch in staat zijn de stemming voort te zetten, waarbij iedereen duidelijk is waarover wij stemmen.</p>
    </intervention>
    <intervention id="4-100" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Dank u mevrouw Breyer. De situatie is simpel. De heer Casini heeft zijn amendementen ingetrokken; hij heeft zijn politieke verklaring afgelegd. De heren Prodi en Busquin hebben duidelijk uiteengezet wat hun standpunt is. Iedereen begrijpt dat het Parlement verder wil gaan op basis van de stemmingen en bloc, en dat zullen we nu gaan doen.</p>
    </intervention>
  </section>
  <section id="creitem19" title="8.11. Regels voor deelname aan het zevende kaderprogramma van de EG (2007-2013), verspreiding van de onderzoeksresultaten (stemming)"/>
  <section id="creitem20" title="8.12. Pyrotechnische artikelen (stemming)"/>
  <section id="creitem21" title="8.13. Europees systeem van geïntegreerde statistieken van de sociale bescherming (ESSOBS) (stemming)"/>
  <section id="creitem22" title="8.14. Regels voor deelname aan het zevende kaderprogramma van de EGAE (2007-2011), verspreiding van de onderzoeksresultaten (stemming)"/>
  <section id="creitem23" title="8.15. Specifiek programma &quot;Mensen&quot; (7e kaderprogramma voor OTOD, 2007-2013) (stemming)"/>
  <section id="creitem24" title="8.16. Specifiek programma &quot;Ideeën&quot; (7e kaderprogramma voor OTOD, 2007-2013) (stemming)"/>
  <section id="creitem25" title="8.17. Specifiek programma &quot;Capaciteiten&quot; (7e kaderprogramma voor OTOD, 2007-2013) (stemming)"/>
  <section id="creitem26" title="8.18. Specifiek programma &quot;Samenwerking&quot; (7e kaderprogramma voor OTOD, 2007-2013) (stemming)"/>
  <section id="creitem27" title="8.19. Specifiek programma dat door het Gemeenschappelijk Centrum voor onderzoek door middel van eigen acties moet worden uitgevoerd (7e kaderprogramma voor OTOD, 2007-2013) (stemming)"/>
  <section id="creitem28" title="8.20. Specifiek programma dat door het Gemeenschappelijk Centrum voor onderzoek door middel van eigen acties moet worden uitgevoerd (7e kaderprogramma voor nucleair onderzoek en opleiding, 2007-2011) (stemming)"/>
  <section id="creitem29" title="8.21. Specifiek programma van de Europese Gemeenschap voor Atoomenergie (7e kaderprogramma voor onderzoek en opleiding, 2007-2011) (stemming)">
    <intervention id="4-113" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">Mijnheer de Voorzitter, ik ben de schaduwrapporteur van de Sociaal-democratische Fractie in het Europees Parlement. Gisteren hebben we op basis van de informatie die we hadden gestemd over de amendementen 22 en 23. We wisten dat de verschillende verenigingen voor kernfusie er verschillende standpunten op na hielden. Daarom zou ik mijn Fractie willen meedelen dat we een brief van de Fusion Association hebben ontvangen, waarin die vereniging bevestigt dat ze unaniem achter onze opstelling tijdens de stemming in de commissie staat. Ik zou de collega’s dan ook willen vragen om nu tegen deze amendementen over artikel 2, lid 2, te stemmen.</p>
    </intervention>
  </section>
  <section id="creitem30" title="8.22. Ruimte van vrijheid, veiligheid en rechtvaardigheid (stemming)"/>
  <section id="creitem31" title="8.23. aids (stemming)">
    <intervention id="4-117" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, het komt wel eens voor dat er tijdens de onderhandelingen een paar woordjes verloren gaan, of dat in de gedrukte tekst woorden niet verschijnen waarover men het in de onderhandelingen eens was geworden. Met de steun van alle betrokken fracties stel ik voor om na paragraaf 19 een nieuwe paragraaf in te lassen: “dringt er op aan om meer te investeren in het ontwikkelen en produceren van geneesmiddelen voor pediatrisch gebruik”.</p>
    </intervention>
  </section>
  <section id="creitem32" title="8.24. Situatie van personen met een handicap in de uitgebreide Europese Unie: Europees Actieplan 2006-2007 (stemming)">
    <intervention id="4-121" speaker_id="4541" name="Elizabeth LYNNE" is_mep="True" mode="spoken" role="rapporteur" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, we moeten uitgaan van de Engelse taalversie van paragraaf 40. Ik heb gehoord dat er problemen waren met de Franse en Spaanse vertaling van “ … afstappen van het in instellingen onderbrengen van personen met een handicap …”. “Moving away from ” betekent “afstappen van”, niet “stoppen met”, het is een geleidelijke aanpak.</p>
      <p sl="en">In paragraaf 47 moet “fondsen van de Communautaire bijstand voor wederopbouw, ontwikkeling en stabilisatie (CARDS)” worden vervangen door “pretoetredingsinstrument voor structuurbeleid (ISPA)”.</p>
    </intervention>
  </section>
  <section id="creitem33" title="8.25. Tijd voor een hogere versnelling: Een Europa van ondernemerschap en groei tot stand brengen (stemming)">
    <intervention id="4-123" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem34" title="9. Stemverklaringen">
    <intervention id="4-126" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Deze visserijovereenkomst tussen de Europese Gemeenschap en de Republiek Kaapverdië legt de vangstmogelijkheden voor de vloten van de landen van de Gemeenschap vast voor de periode 2006-2011. Het is een belangrijke overeenkomst voor de tonijnvissers en het verleent zeven Portugese drijvende beugen een visvergunning.</p>
      <p sl="pt">We hebben daarom vóór dit verslag gestemd.</p>
      <p sl="pt">Net als andere visserijovereenkomsten met derde landen roept ook deze overeenkomst echter vragen op met betrekking tot de economische haalbaarheid van de diepzeevisserij en vangstmogelijkheden die zo worden toegekend. De inhoud van deze overeenkomst is immers aan voortdurende verandering onderhevig, waarbij het accent steeds meer op de partnerschap en ontwikkelingsaspecten komt te liggen.</p>
      <p sl="pt">Om te beginnen zien we dat de kosten van deze overeenkomst zijn gestegen, terwijl de vangstmogelijkheden zijn afgenomen, en dan vooral omdat er minder vergunningen zijn uitgegeven. Ook de kosten voor de reders zijn toegenomen: van 25 naar 35 euro voor elke ton tonijn die met de zegen of de beug wordt gevangen. Dat heeft geleid tot meer problemen voor de reders die deze vergunningen gebruiken om de industrie op nationaal niveau van grondstoffen te voorzien. Bovendien is het tekort op de handelsbalans voor visproducten toegenomen.</p>
    </intervention>
    <intervention id="4-128" speaker_id="28511" name="Bairbre de BRÚN" is_mep="True" mode="written" nationality="United Kingdom" birth_date="10-01-1954" birth_place="Baile Átha Cliath" p_group="Confederal Group of the European United Left - Nordic Green Left" m_state="GB">
      <p sl="en">Ik heb vandaag voor het verslag van Ingo Friedrich gestemd, omdat het nu positieve elementen bevat, zoals de procedure om twee keer per jaar na te gaan wat er is gedaan om ervoor te zorgen dat de meertaligheid in het Europees Parlement geldt voor alle officiële talen en werktalen.</p>
      <p sl="en">Ik betreur echter dat er voor het Iers vertragingen ontstaan, en dat de mogelijkheden voor het gebruik ervan voorlopig beperkt blijven. Dat heeft niets te maken met de rol van de heer Friedrich, maar met het feit dat de Ierse regering en de Instellingen van de EU het voorbereidende werk niet hebben gedaan.</p>
      <p sl="en">Ik zal erop blijven aandringen dat de beperkingen op het gebruik van het Iers worden opgeheven.</p>
    </intervention>
    <intervention id="4-130" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mijnheer de Voorzitter, het verslag Gál stelt voor een Europees bureau voor de grondrechten op te richten. Ik vrees dat de grondrechten van Europeanen er bekaaid vanaf komen, ook binnen instanties die gelden als superieure rechtbanken. Ik heb het dan over internationale straftribunalen en met name het straftribunaal dat is opgezet voor het voormalige Joegoslavië.</p>
      <p sl="fr">Op dit moment zit een vooraanstaande Servische leider, Vojislav Seselj – voorzitter van de Servische radicale partij, een van de grootste partijen in Servië – die zich vrijwillig heeft aangegeven bij dit tribunaal, al vier jaar lang in hechtenis. Hij heeft geen toegang in zijn eigen taal tot alle documenten die betrekking hebben op de tegen hem ingediende aanklacht. Hij is hoogleraar in de rechtsgeleerdheid en weigert te worden verdedigd door een ambtshalve toegewezen advocaat. Bovendien wordt hem het recht ontzegd zelf zijn verdediging op zich te nemen. Dit is naar mijn idee een grove schending van de grondrechten, en ik wilde de aandacht van ons Parlement op dit specifieke en buitengewoon ernstige geval vestigen.</p>
    </intervention>
    <intervention id="4-132" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mijnheer de Voorzitter, zoals ik net al zei, valt te vrezen dat deze tribunalen, die ten onrechte worden gepresenteerd als de ultieme waarborgen van de mensenrechten in Europa, er slechts toe leiden dat deze rechten geschonden worden. Door de excessen van deze tribunalen worden landen telkens weer tegen elkaar in het harnas gejaagd, hetgeen de noodzakelijke verzoening tussen deze landen vertraagt. Dat geldt met name voor het straftribunaal voor het voormalige Joegoslavië, en daarom zullen wij het geval van de heer Seselj telkens aanhalen wanneer het mensenrechtenvraagstuk in dit Parlement aan de orde komt.</p>
    </intervention>
    <intervention id="4-133" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Het begint nu duidelijk te worden wat met het opzetten van het Europees Bureau van de grondrechten werkelijk wordt beoogd. Het is de bedoeling een instrument te creëren dat vroeg of laat gebruikt zal worden voor meer inmenging van de EU in derde landen</p>
      <p sl="pt">Vandaar het – zojuist goedgekeurde – voorstel om dit nieuwe bureau een rol te geven bij de uitvoering van het gemeenschappelijke Europese buitenlandse en veiligheidsbeleid. De mensenrechten zullen dan gebruikt worden als middel om op andere landen druk uit te oefenen en zich te mengen in de interne aangelegenheden van deze landen. Daarbij zullen financiële middelen worden gebruikt om de belangen en criteria van de EU te dienen.</p>
      <p sl="pt">Kenmerkend voor de EU is dat ze er met de mensenrechten een dubbele moraal op nahoudt en denkt in termen van "vrienden" en "vijanden". Anders gezegd: het gaat er steeds om of de concrete situatie wel of geen bedreiging vormt voor de belangen van de EU, met haar beleid van overheersing en uitbuiting en haar imperialistische ambities. Palestina is daarvan wel een heel schokkend voorbeeld.</p>
      <p sl="pt">Daarom hebben we deze voorstellen afgewezen, in het kader van onze inspanningen voor uiterst belangrijke zaken, zoals vrijheid, de grondrechten en garanties van de burgers, sociale vooruitgang, vrede en solidariteit tussen de volkeren.</p>
    </intervention>
    <intervention id="4-135" speaker_id="28511" name="Bairbre de BRÚN" is_mep="True" mode="written" nationality="United Kingdom" birth_date="10-01-1954" birth_place="Baile Átha Cliath" p_group="Confederal Group of the European United Left - Nordic Green Left" m_state="GB">
      <p sl="en">Sinn Féin steunt het harmoniseren van de aanpak van de mensenrechten in Europa, en dus ook het oprichten van een Bureau voor de grondrechten. Daarom staan we achter de verslagen van mevrouw Gal en mevrouw Kósáné Kovács.</p>
      <p sl="en">We maken ons er echter zorgen over dat er eventueel overlap kan ontstaan, aangezien de Raad van Europa op dit vlak al een duidelijke rol speelt. We hebben er wat moeite mee dat de macht van de Raad van Europa wordt overgeheveld naar de EU. Het is de bedoeling om dit Bureau op te bouwen op het Europees Waarnemingscentrum voor racisme en vreemdelingenhaat, dus moet ook het Bureau verschillende vormen van racisme behandelen.</p>
      <p sl="en">Een Europees Bureau voor de grondrechten moet discriminatie systematisch aanpakken, en niet per geval, wat de Raad van Europa nu doet.</p>
    </intervention>
    <intervention id="4-136" speaker_id="4542" name="Timothy KIRKHOPE" is_mep="True" mode="written" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">Ik en mijn Britse conservatieve collega’s staan volledig achter het verdedigen en versterken van de mensenrechten. Wanneer we echter uitgaan van de ervaringen die we met zijn voorganger, het EUMC, hebben opgedaan zal dit Bureau er niet veel toe bijdragen om deze nobele doelstellingen te bereiken. Het is in het verleden wel gebleken dat het Waarnemingscentrum blootstaat aan politieke manipulatie. Wat ik nog erger vind is dat dit Bureau gebaseerd is op het Handvest voor de grondrechten, dat in afwachting van het in werking treden van de voorgestelde Europese Grondwet, waar wij om principiële redenen volkomen tegen zijn, juridisch geen status heeft.</p>
      <p sl="en">Bovendien zijn we er niet voor om dit nieuwe Bureau op te richten, omdat we er altijd tegen zijn om Agentschappen op te richten zolang niet is aangetoond dat ze nodig zijn. De belastingbetaler in de Europese Unie heeft er recht op dat de afgevaardigden precies weten hoeveel het kost om nieuwe Europese Agentschappen op te richten. We zijn er niet van overtuigd dat aan deze belangrijke kwestie de nodige aandacht is besteed.</p>
    </intervention>
    <intervention id="4-138" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Mijnheer de Voorzitter, ik geef deze stemverklaring niet alleen namens mijzelf maar ook namens mijn collega Piia-Noora Kauppi. Ik moet zeggen dat er twee zaken zijn met betrekking tot de stemming over het verslag van mijnheer Van Orden, waar ik niet gelukkig mee ben.</p>
      <p sl="fi">Ik wil mij eerst beklagen over het feit dat mevrouw Harms midden in de stemming verkeerde informatie gaf over onze amendementen. Heeft zij geen eergevoel? Het was over de schreef.</p>
      <p sl="fi">Ten tweede wil ik mij beklagen over het feit dat u ondanks de verzoeken niet de gelegenheid hebt geboden die verkeerde informatie recht te zetten. Aangezien het verschil bij de stemming zeer klein was, ben ik geneigd te denken dat het resultaat anders had kunnen zijn zonder die verkeerde informatie.</p>
      <p sl="fi">Ik heb zelf hier al eerder gezegd dat wij niet vragen dit Verdrag in te trekken, maar het te wijzigen in het licht van de laatste informatie, zodat wij flexibel kunnen zijn met de sluitingsdatum. Sluiting kan slechts gedeeltelijk worden gecompenseerd en dat gebeurt met lignietcentrales, de vuilst mogelijke energiebron. Op die manier wordt de steun die in het amendement van de Fractie De Groenen/Vrije Europese Alliantie wordt geïnd, gebruikt voor de overstap van schonere naar vuilere technologie. Ik zeg nogmaals dat de maatregelen van de groenen de klimaatverandering niet in toom houden maar juist versnellen.</p>
    </intervention>
    <intervention id="4-139" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="nl">Ofschoon ik in principe voorstander ben van de toetreding van Bulgarije tot de Unie, heb ik me onthouden van stemming over dit verslag. Op grond van haar huidige regels heeft de Europese Unie momenteel moeite besluiten te nemen en overeenstemming te bereiken; onder deze voorwaarden is het voorbarig om met nieuwe deelnemers om de tafel te gaan zitten. Het is zaak eerst onze instellingen te hervormen, maar ook om nieuwe financieringsbronnen aan te boren, zodat we vanuit een degelijke basis verder kunnen gaan met het opnemen van nieuwe lidstaten in de Unie. Met het uitbreidingsproces moet voorlopig even pas op de plaats worden gemaakt. Hoe dan ook, mocht de toetreding van Bulgarije op 1 januari 2007 doorgaan, hoop ik dat een aantal vrijwaringsclausules in werking zal treden, met name betreffende het vrije verkeer van personen.</p>
    </intervention>
    <intervention id="4-140" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Ik zal niet voor dit verslag stemmen. Ik ben er voor dat Bulgarije toetreedt tot de EU, maar ik geloof niet dat het land daar op dit moment al werkelijk klaar voor is, en ook niet dat de Unie er klaar voor is. De zaken worden nog erger gemaakt door de houding van de Bulgaarse overheid ten aanzien van de rechten van minderheden, of met arresten van het Europees Hof van Justitie.</p>
      <p sl="en">Ik weet dat er nu niet veel meer aan te veranderen is, maar ik ben bang dat de tijd me gelijk zal geven. Ik stem echter niet tegen het vrije verkeer van burgers van de EU. Wanneer dit land op 1 januari toetreedt moeten zijn burgers dezelfde rechten krijgen als ieder ander.</p>
    </intervention>
    <intervention id="4-142" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Vooruitlopend op de toetreding van Bulgarije op 1 januari 2007 heeft een meerderheid van dit Parlement een verslag goedgekeurd dat voor de zoveelste maal de vereisten opsomt waar Bulgarije aan moet voldoen. Het levert kritiek, verwelkomt, spoort aan en heeft dan ook nog de euvele moed om van Bulgarije te verlangen wat andere lidstaten in gebreke blijven te doen.</p>
      <p sl="pt">De meerderheid van het Parlement zingt hier voor de zoveelste maal het neoliberale liedje. Het kan niet nalaten – dat is de aard van het beestje – om het accent te leggen op privatisering, tenders en openbare aanbestedingen (wat de ontwikkeling van de particuliere sector moet bevorderen) en een versoepeling van de arbeidswetgeving.</p>
      <p sl="pt">In de context van de buitenlands beleid feliciteert het Bulgarije met de bijdrage die het land heeft geleverd als lid van de NAVO; het ziet zijn akkoord met de VS over het gebruik van militaire faciliteiten "als een tastbaar bewijs van betrokkenheid bij de transatlantische alliantie". Met andere woorden: dit is het ware gezicht van de EU en de uitbreiding.</p>
    </intervention>
    <intervention id="4-143" speaker_id="photo_generic" name="Kartika Tamara Liotard en Erik Meijer" is_mep="True" mode="written">
      <p sl="nl">Vorig jaar bestond nog het idee dat de toetreding van Bulgarije tot de EU de minste problemen zou opleveren. Daarentegen zou de toetreding van Roemenië grote problemen veroorzaken of in stand houden, waardoor die zou moeten worden uitgesteld tot 2008. Het Parlement bedong het recht om over een dergelijk uitstel voor Roemenië mee te beslissen, maar zag daarvan af voor Bulgarije. Inmiddels blijken de problemen in Bulgarije niet minder groot. Met de kennis van nu zou het Parlement vorig jaar voor Bulgarije hetzelfde recht van uitstel bedongen hebben.</p>
      <p sl="nl">Hoewel het aanvankelijk allerminst vanzelfsprekend was dat de nieuwkomers op 1 januari 2007 zouden kunnen worden toegelaten, is de tegenstand gedurende de afgelopen maanden verrassend snel gesmolten. Het streven naar voltooiing van de na de val van het IJzeren Gordijn nagestreefde uitbreiding wint het van de praktische bezwaren. Een meerderheid van dit parlement besluit vandaag dat Bulgarije over 32 dagen EU-lidstaat mag zijn. Hoewel niemand enthousiast is, overheerst nu de mening dat opnieuw een jaar uitstel niets zal oplossen. Wij vinden dat de voorstemmers onderschatten hoe negatief deze uitbreiding zal worden ervaren in lidstaten die met meer overlast te maken krijgen en hoe ongunstig dat kan uitpakken voor de verdere toelating van nieuwkomers.</p>
    </intervention>
    <intervention id="4-144" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor het verslag-Van Orden gestemd. Ik ben blij dat het Parlement nee heeft gezegd tegen pogingen om de verplichting van Bulgarije af te zwakken om de eenheden 3 en 4 van de kerncentrale Kozloduy te sluiten. Dit is zonder twijfel een onderdeel van de verplichtingen in het toetredingsverdrag.</p>
    </intervention>
    <intervention id="4-145" speaker_id="28221" name="Thomas ULMER" is_mep="True" mode="written" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">Het feit dat ik het verslag afkeur heeft niets te maken met enige weerstand mijnerzijds om te erkennen dat dit land tot de Europese Gemeenschap behoort of dat de nieuwe collega’s van harte welkom zijn.</p>
      <p sl="de">Waar het om gaat, is dat dit verslag mijns inziens ernstige gebreken vertoont ten aanzien van de wijze waarop het vraagstuk van kernenergie in Bulgarije wordt behandeld en dat er te zwak bij de Commissie op wordt aangedrongen de vrijwaringsclausules te beoordelen en indien nodig tijdig toe te passen.</p>
    </intervention>
    <intervention id="4-147" speaker_id="2075" name="Michl EBNER" is_mep="True" mode="spoken" nationality="Italy" birth_date="20-09-1952" birth_place="Bozen/Bolzano" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, dames en heren, ik vraag slechts kort het woord om te zeggen dat ik voor het verslag-Moscovici heb gestemd, omdat ik vind dat Roemenië volwaardig lid van de Europese Unie moet worden, aangezien het een aantal zeer grote stappen in de juiste richting heeft gezet.</p>
      <p sl="it">Met betrekking tot de minderheden hoop ik dat er in Roemenië een soortgelijke openheid en betrokkenheid heerst als bijvoorbeeld in Italië, waar alom erkend is dat minderheden een toegevoegde waarde vormen en dat minderheden, door ze vaardigheden te geven, mogelijkheden voor ze te creëren en ze hun eigen cultuur en zelfs hun eigen plaatselijke bestuur te gunnen, zelfs van toegevoegde waarde voor de meerderheid kunnen zijn. In dit opzicht vertrouw ik op de bereidheid van de Roemeense regering en van de minderheden, die in groten getale voorkomen in Roemenië.</p>
    </intervention>
    <intervention id="4-148" speaker_id="28197" name="Árpád DUKA-ZÓLYOMI" is_mep="True" mode="spoken" nationality="Slovakia" birth_date="08-05-1941" birth_place="Bratislava" p_group="Group of the European People's Party (Christian Democrats) and European Democrats" m_state="SK">
      <p sl="sk">Ondanks het feit dat de voorbereidingen van Roemenië veel tekortkomingen vertonen, heb ik voor het aangenomen verslag gestemd, omdat het zowel kritisch als compromisloos is. Ik wil beklemtonen dat, naast de gebieden die we het vaakst bekritiseren, we ook de mensenrechten en de rechten van minderheden niet moeten vergeten. Ik verwelkom daarom de bepalingen die betrekking hebben, zij het in zeer algemene zin, op de noodzaak van subsidiariteit, en op zijn minst van culturele zelfbeschikking, bij de financiering van complete onderwijsprogramma’s in de moedertaal voor burgers met een Hongaarse achtergrond. Ik ben van mening dat de Kopenhagen-criteria met betrekking tot de rechten van etnische minderheden niet consistent worden nageleefd, zoals blijkt uit het schandaal op de Babeş-Bolyai-universiteit in Cluj, waar drie docenten maandag hun baan hebben verloren, alleen omdat ze eisten dat er in het universiteitsgebouw meerdere talen gebruikt kunnen worden. Dit is een heel slecht signaal, temeer daar Roemenië in de Commissie de verantwoordelijkheid over meertaligheid in de Europese Unie krijgt. Na de toetreding van Roemenië zullen de problemen van dat land een extra last voor de externe en interne veiligheid van de EU worden. Het besluit van de Commissie om een monitoring- en evaluatiemechanisme in te stellen, met de mogelijkheid om de vrijwaringsclausule te gebruiken, is een heel verstandig besluit.</p>
    </intervention>
    <intervention id="4-250" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="nl">Ofschoon ik in principe voorstander ben van de toetreding van Roemenië tot de Unie, heb ik me onthouden van stemming over dit verslag. Ik ben van mening dat Europa in de huidige context, waar de instellingen niet zijn hervormd, zijn doelmatigheid ernstig ondermijnt door verder te willen uitbreiden. Ook is het zaak de communautaire financiën te hervormen en nieuwe financieringsbronnen aan te boren alvorens landen op te nemen die, vanwege hun huidige situatie, beslist geen nettobijdrage zullen leveren aan de begroting, maar eerder ten laste van deze begroting zullen komen. Wat het uitbreidingsproces betreft is het zaak voorlopig even pas op de plaats te maken. Hoe dan ook, mocht de toetreding van Roemenië op 1 januari 2007 doorgaan, hoop ik dat een aantal vrijwaringsclausules in werking zal treden, met name betreffende het vrije verkeer van personen.</p>
    </intervention>
    <intervention id="4-149" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">We lopen te hard van stapel! Ik zal niet voor dit verslag stemmen. Ik vind dat Roemenië moet kunnen toetreden tot de EU, maar ik geloof niet dat het land daar op dit moment al werkelijk klaar voor is, en ook niet dat de Unie er klaar voor is. De zaken worden nog erger gemaakt door de Roemeense houding ten aanzien van internationale adopties.</p>
      <p sl="en">Ik weet dat er nu niet veel meer aan te veranderen is, maar ik ben bang dat de tijd me gelijk zal geven. Ik stem echter niet tegen het vrije verkeer van burgers van de EU. Wanneer dit land op 1 januari toetreedt moeten zijn burgers dezelfde rechten krijgen als ieder ander.</p>
    </intervention>
    <intervention id="4-150" speaker_id="photo_generic" name="Kartika Tamara Liotard en Erik Meijer" is_mep="True" mode="written">
      <p sl="nl">Gisteren heeft onze fractie niet opnieuw het woord gevoerd over uitbreiding, want de uitkomst staat al bij voorbaat vast. Een meerderheid van dit parlement besluit vandaag dat Roemenië over 32 dagen EU-lidstaat mag zijn. Het uitstel, waardoor Roemenië op 1 mei 2004 niet tegelijk met tien andere staten mocht binnenkomen, blijkt niet toereikend om dit land te laten voldoen aan de oorspronkelijke verwachtingen. Hoewel niemand enthousiast is, overheerst nu de mening dat opnieuw een jaar uitstel niets zal oplossen.</p>
      <p sl="nl">Wij vinden dat de voorstemmers onderschatten hoe negatief deze uitbreiding zal worden ervaren in lidstaten die met meer overlast te maken krijgen en hoe ongunstig dat kan uitpakken voor de verdere toelating van nieuwkomers. De publieke opinie brengt uitbreiding steeds meer in verband met lage lonen en slechte opvang van arbeidsmigranten, of met criminaliteit, corruptie, milieuvervuiling, Roma-discriminatie, fascistoïde bewegingen, rechtsonzekerheid, bedelende zwerfkinderen en financiële schandalen. Dat wordt een argument tegen de kandidaat-lidstaten Kroatië en Macedonië. Dat die landen waarschijnlijk minder problemen opleveren dan Roemenië en Bulgarije, telt dan niet. Op 15 december 2004 hebben wij gestemd voor het principe dat Roemenië en Bulgarije in de toekomst kunnen worden toegelaten, maar vandaag komen wij tot de conclusie dat toelating in 2007 niet verantwoord is.</p>
    </intervention>
    <intervention id="4-151" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag over de toetreding van Roemenië gestemd. Ik ben van mening dat de Roemeense overheid meer moet doen om de internationale adoptie van Roemeense kinderen in goede banen te leiden, maar deze kwestie is geen reden om de toetreding uit te stellen.</p>
    </intervention>
    <intervention id="4-152" speaker_id="4521" name="Charles TANNOCK" is_mep="True" mode="written" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">De Britse conservatieven zijn voor culturele en taalkundige rechten voor etnische minderheden overal in de EU, ook voor de Hongaarse minderheid. Wanneer de Hongaarse minderheid in Roemenië een beroep zou kunnen doen op het subsidiariteitsbeginsel, en zelfbestuur zou kunnen eisen, zou dat echter een gevaarlijk precedent scheppen. Dat zou de lidstaten kunnen dwingen om af te stappen van hun unitaire constitutionele regelingen. De subsidiariteit, zoals gedefinieerd in de tweede alinea van artikel 3 van het Verdrag betreffende de Europese Unie, blijft de rechtsgrondslag voor het teruggeven van bevoegdheden door de EU aan de lidstaten, in alle gevallen waarin dat mogelijk is. Het blijft een soeverein recht van iedere lidstaat om te bepalen hoe de bevoegdheden, inclusief zelfbestuur, intern op basis van etnische, religieuze, taalkundige of territoriale criteria worden toegekend aan lagere niveaus.</p>
    </intervention>
    <intervention id="4-153" speaker_id="28144" name="Lars WOHLIN" is_mep="True" mode="written" nationality="Sweden" birth_date="24-06-1933" birth_place="Stockholm" p_group="Independence/Democracy Group" m_state="SE">
      <p sl="sv">Ik heb besloten tegen het verslag te stemmen omdat met name Roemenië niet aan de criteria van Kopenhagen voldoet. De problemen van dit land op het gebied van de corruptie moeten zeer ernstig worden genomen, omdat zij de rechtszekerheid, en uiteindelijk het democratische systeem, in gevaar brengen.</p>
      <p sl="sv">Het zou verstandiger zijn geweest als de toetreding ten minste tot 2008 was uitgesteld, om ervoor te zorgen dat de hervormingen zouden worden voortgezet en op een aanvaardbaar niveau zouden komen. Als deze landen eenmaal lid zijn van de EU, zullen zij niet alleen minder gemotiveerd zijn om hervormingen uit te voeren, maar zal ook de EU minder mogelijkheden hebben om druk uit te oefenen.</p>
    </intervention>
    <intervention id="4-155" speaker_id="4428" name="Luciana SBARBATI" is_mep="True" mode="spoken" nationality="Italy" birth_date="10-05-1946" birth_place="Roma" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, dames en heren, ik vraag het woord om mijn tevredenheid over het succes van de verslagen over Roemenië en Bulgarije uit te spreken, met name over het verslag-Moscovici. Ik wil wel toevoegen dat ik, ondanks mijn tevredenheid over het verslag en over de vooruitgang die Roemenië met betrekking tot het toetredingsprotocol heeft geboekt, samen met andere parlementsleden, diep teleurgesteld ben over het vraagstuk van het moratorium voor internationale adoptie, waar 1 200 kinderen in verwikkeld zijn.</p>
      <p sl="it">Roemenië had toegezegd deze zaken opnieuw te bekijken, iets wat het in geen geval heeft gedaan. De situatie is nog steeds zo dat deze kinderen, die hun families hebben ontmoet, nog altijd in weeshuizen zitten: deze vorm van weerstand is onacceptabel, omdat, zoals al vaak is gezegd binnen dit Parlement, we een oplossing moeten vinden voor deze kinderen, maar zeker niet door hun fundamentele recht op een familie te schenden. Ze zijn verbonden met deze families en zouden moeten terugkeren naar ze.</p>
      <p sl="it">We vragen om meer gevoeligheid van de Roemeense regering, ook al worden de amendementen die door mevrouw Gibault en andere collega’s zijn ingediend, niet gesteund door het Parlement, en we vragen om deze gevoeligheid om te zetten in een welwillend gebaar naar deze kinderen, in ieder geval op kerstavond.</p>
    </intervention>
    <intervention id="4-156" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, het feit dat een meerderheid werd gevonden om voor amendement 2 op het verslag-Van Orden te stemmen, kan worden toegeschreven aan het feit dat de afvaarding van de Oostenrijkse Volkspartij er voor heeft gestemd; daardoor kon artikel 30 van het protocol over de voorwaarden en bijzonderheden van de opname van Roemenië en Bulgarije in de Europese Unie worden nageleefd, hetgeen betekent dat het verdrag vervuld is. Het gevolg daarvan is dat de reactoren 3 en 4 van de kerncentrale van Kozloduy moeten worden gesloten. Aangezien zodoende wordt gegarandeerd dat de kerncentrale van Kozloduy wordt ontmanteld, heeft de delegatie van de Oostenrijkse Volkspartij voor het verslag in zijn geheel en daarmee voor toetreding van Bulgarije gestemd.</p>
    </intervention>
    <intervention id="4-157" speaker_id="28219" name="Daniel CASPARY" is_mep="True" mode="written" nationality="Germany" birth_date="04-04-1976" birth_place="Karlsruhe" m_state="DE">
      <p sl="de">Ik ben er vast van overtuigd dat Bulgarije en Roemenië deel uitmaken van Europa en als zodanig volwaardig lid van de EU moeten worden. Komend Nieuwjaar is mijns inziens echter een te vroeg tijdstip, aangezien beide landen op vele gebieden nog gebreken vertonen bij de naleving en tenuitvoerlegging van Europese eisen.</p>
      <p sl="de">Met het oog op de meermaals vastgestelde achterstanden van beide landen wat betreft het voldoen aan de toetredingscriteria, met name op het gebied van de bestrijding van corruptie en het realiseren van een goed functionerend rechtssysteem, is het mijns inziens niet te rechtvaardigen dat de voorziene vrijwaringsclausules ten aanzien van economie, interne markt en justitie niet automatisch met ingang van 1 januari 2007 worden toegepast.</p>
      <p sl="de">Om die redenen heb ik vandaag niet voor de verslagen kunnen stemmen.</p>
    </intervention>
    <intervention id="4-158" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">De Zweedse partij Junilistan heeft er al vaak op gewezen dat het uitermate belangrijk is dat de EU wordt uitgebreid, maar dat dit slechts mag gebeuren als de kandidaat-landen klaar zijn voor dat lidmaatschap, dat wil zeggen als zij aan alle toetredingscriteria voldoen. Helaas heeft zich de laatste tijd de onwenselijke ontwikkeling voorgedaan dat onderhandelingen zijn gestart zonder dat de kandidaat-landen in redelijke mate aan de voorwaarden voor het lidmaatschap voldeden.</p>
      <p sl="sv">Zowel Bulgarije als Roemenië worstelen met grote problemen, vooral op het gebied van de rechtszekerheid en de corruptie. Als wij deze landen dan ook op dit moment als lidstaten toelaten, zou dat tegen de beginselen van de EU indruisen. De EU had veel strengere eisen moeten stellen aan de vooruitgang die deze landen moesten boeken voordat zij lid mochten worden van de EU, een proces dat vele jaren had kunnen duren.</p>
      <p sl="sv">Junilistan is echter van mening dat wanneer een land eenmaal lid is van de EU, voor dit land dezelfde regels moeten gelden als voor de andere lidstaten en hun burgers. De EU moet een gemeenschappelijke arbeidsmarkt hebben met vrij verkeer voor werknemers. Volgens de toetredingsverdragen hebben de afzonderlijke lidstaten echter het recht om voor een beperkte periode overgangsregelingen op dit gebied in te voeren, en dit recht moet geëerbiedigd worden. Overigens vinden wij niet dat Zweden van dit recht gebruik moet maken.</p>
      <p sl="sv">Omdat wij van mening zijn dat Bulgarije en Roemenië niet klaar zijn om al in 2007 lid te worden, hebben wij tegen de beide verslagen gestemd.</p>
    </intervention>
    <intervention id="4-159" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Het uitbreidingsbeleid van de EU was en is een belangrijk instrument waarmee stabiliteit kan worden gebracht in Centraal- en Oost-Europa en de Balkan. Dankzij het vooruitzicht op een lidmaatschap konden deze landen – en kunnen ze nog steeds – ervan overtuigd worden om de beginselen van een democratie, rechtsstaat en markteconomie in hun grondwet op te nemen en daadwerkelijk in de praktijk te brengen.</p>
      <p sl="de">Het is van bijzonder groot belang dat de druk van de EU op deze kandidaten om hervormingen door te voeren, niet door vroegtijdige beloften en het vast willen houden aan toetredingsdata wordt verminderd. Ik blijf erbij dat de toetreding van Roemenië en Bulgarije te vroeg plaatsvindt. Op die manier worden precedenten gecreëerd, aangezien in geen van beide landen aan de fundamentele voorwaarden voor een toetreding lijkt te worden voldaan, hoewel dit feitelijk een vereiste is, niet alleen op papier, voordat er überhaupt toetredingsonderhandelingen kunnen plaatsvinden.</p>
      <p sl="de">Het is derhalve des te belangrijker dat alle instellingen druk blijven uitoefenen op Bulgarije en Roemenië en dat de tenuitvoerlegging van de hervormingen die noodzakelijk zijn, nauwlettend in de gaten wordt gehouden.</p>
    </intervention>
    <intervention id="4-160" speaker_id="2073" name="Richard HOWITT" is_mep="True" mode="written" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">De Britse socialistische delegatie in het Europees Parlement steunt deze resolutie. We sluiten ons graag aan bij de gelukwensen en de woorden van welkom aan het adres van Bulgarije en Roemenië, aan de vooravond van de toetreding op 1 januari 2007. We wijzen er echter nogmaals op hoe belangrijk het is dat ze zich houden aan hun verplichtingen in het toetredingsverdrag. Dat betekent ook dat de eenheden 3 en 4 van de kerncentrale Kozloduy voor eind 2006 moeten worden gesloten. De EPLP herhaalt ook dat de EU gebaseerd is op duidelijke principes inzake de mensenrechten. Daarom is het van het grootste belang dat alle lidstaten en toetredende landen de rechten van de minderheden respecteren, en zich houden aan de arresten van het Europees Hof van Justitie.</p>
    </intervention>
    <intervention id="4-161" speaker_id="4480" name="Margrietus van den BERG" is_mep="True" mode="written" nationality="Netherlands" birth_date="22-03-1946" birth_place="Ammerstol" p_group="Socialist Group in the European Parliament" m_state="NL">
      <p sl="nl">Bij de stemming over het toetredingsverdrag voor Roemenië en Bulgarije heb ik tegengestemd. De stand van zaken op het gebied van corruptie en de rechtsstaat is dusdanig dat niet aan de criteria is voldaan.</p>
      <p sl="nl">Vraag was of één jaar uitstel kan worden verleend aan één of beide landen. Van de mogelijkheid tot uitstel is opnieuw geen gebruik gemaakt, terwijl daar objectief, volgens het Commissierapport, alle reden voor is. Reden voor mij vandaag opnieuw tegen de rapporten Moscovici en Van Orden te stemmen.</p>
      <p sl="nl">De kiezers hebben keer op keer gevraagd de criteria strikt toe te passen en dit wordt keer op keer toegezegd, maar niet gedaan. Daarom stem ik persoonlijk – hoewel ik er voorstander van ben om Roemenië en Bulgarije op termijn in de EU op te nemen – vandaag tegen.</p>
    </intervention>
    <intervention id="4-163" speaker_id="1059" name="Hiltrud BREYER" is_mep="True" mode="spoken" nationality="Germany" birth_date="22-08-1957" birth_place="Saarbrücken" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, ik vind het zeer teleurstellend dat het Parlement er vandaag niet in geslaagd is, een duidelijk signaal af te geven dat Europa een waardengemeenschap is en ik vind het niet aanvaardbaar dat menselijk leven in de vorm van embryo’s wordt gekweekt, gebruikt en verwijderd. Ik hoop echter dat de verklaring van de Commissie hierin enige draagkracht heeft.</p>
      <p sl="de">Het is mijns inziens werkelijk beschamend dat de verklaring van de Commissie vandaag al in twijfel wordt getrokken, of dat deze zodanig wordt geïnterpreteerd dat de vraag rijst waarom, als de heer Busquin inderdaad gelijk heeft, de Commissie eigenlijk een verklaring heeft afgegeven. Ze heeft dat echter gedaan en vele lidstaten hebben daarin een standpunt ingenomen, om meteen uit te sluiten dat lidstaten, zoals Duitsland, direct dan wel indirect onderzoek moeten meefinancieren dat in Duitsland zonder meer illegaal is. Dat, en niets anders, was het doel van deze verklaring. Ik hoop dat dit ook tijdens de volgende bijeenkomst van de Raad nogmaals wordt benadrukt. Het is immers onaanvaardbaar dat Europa de sluizen opent voor de commerciële uitbuiting van menselijk leven.</p>
      <p sl="de">Vandaag was zeker geen zwarte dag maar ik ben van mening dat wij nogmaals duidelijk moeten maken dat de verklaring van de Commissie alleen zodanig geïnterpreteerd kan worden, dat behalve het gebruik ook het kweken van embryo’s – met name de vernietiging van embryo’s die daarmee gepaard gaat – niet met Europese financiële middelen mag worden ondersteund.</p>
    </intervention>
    <intervention id="4-164" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ik ben teleurgesteld dat de begroting voor onderzoek en technologische ontwikkeling is gekort, maar toch steun ik het verslag-Buzek, waardoor het gemeenschappelijk standpunt, waarover het Europees Parlement, de Raad en de Commissie het eens zijn geworden, in de praktijk kan worden gebracht, en het zevende kaderprogramma voor onderzoek kan worden uitgevoerd.</p>
      <p sl="en">Met name steun ik het compromisamendement over de gevoelige kwestie van het stamcelonderzoek met adulte en embryonale stamcellen. Daarom zal ik tegen amendementen stemmen waardoor embryonaal stamcelonderzoek in gevaar wordt gebracht, ook tegen amendement 49 van Kathy Sinnott en anderen.</p>
      <p sl="en">Ik ben vooral blij dat in dit gemeenschappelijk standpunt van de drie instellingen wordt verwezen naar mariene wetenschappen en technologieën als horizontale wetenschappelijke prioriteit. Ik hoop dat deze verwijzing het Marine Institute, dat gevestigd is in Oranmore, county Galway, in staat zal stellen om in Ierland een centrum voor de ontwikkeling van de zeewetenschappen op het hoogste niveau te zijn, en dat mijn land daardoor internationaal een meer vooraanstaande rol kan spelen.</p>
    </intervention>
    <intervention id="4-165" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Eén van de vragen die zich in de context van het zevende kaderprogramma van de Europese Gemeenschap voor activiteiten op het gebied van onderzoek, technologische ontwikkeling en demonstratie (2007-2013) hoe dan ook opdringen is die van de financiering. Of liever: onvoldoende financiering (het gevolg van het onbevredigende akkoord over de financiële vooruitzichten voor 2007-2013). Deze situatie is tekenend voor de discrepantie tussen de hoofddoelstellingen die de EU beweert na te streven en de middelen die ze daarvoor beschikbaar stelt. Dit is zowel in de EU als in Portugal een steeds terugkerend probleem.</p>
      <p sl="pt">De onderhandelingen tussen de Raad en het Parlement hebben nochtans aan aantal positieve resultaten opgeleverd. We hebben daar zojuist over gedebatteerd, met na afloop een slotstemming. Van belang is vooral dat er meer middelen zijn vrijgemaakt voor de KMO's en het voorkomen van arbeidsongevallen.</p>
      <p sl="pt">Helaas is een aantal door onze fractie ingediende voorstellen niet aanvaard, waaronder de voorstellen aangaande gratis software.</p>
    </intervention>
    <intervention id="4-166" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Ik ben blij met dit verslag, en ik zal er voor stemmen. De toekomst van Europa ligt in de spitstechnologie, waar we de besten ter wereld kunnen zijn, en dus de concurrentie met de rest van de wereld aankunnen. Ik had liever nog meer geld gewild, en programma’s die beter aansluiten bij de markt, maar de Unie gaat ten minste de goede kant op.</p>
      <p sl="en">Met bepaalde nuances sta ik achter onderzoek met menselijke embryonale stamcellen, en ik ben er voor dat meer geld uit het zevende kaderprogramma voor onderzoek daarvoor wordt uitgetrokken.</p>
    </intervention>
    <intervention id="4-167" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">De EU heeft de oceanen aangemerkt als één van de nieuwe strategische prioriteiten op de politieke agenda. Het behoud van de zee en de daarmee samenhangende activiteiten is niet zomaar een modeverschijnsel – het is de conditio sine qua non voor de welvaart in een steeds sterker gemondialiseerd Europa.</p>
      <p sl="pt">Europa moet investeren in de ontwikkeling van nieuwe technologieën met betrekking tot de zee en op onverkende gebieden een pioniersfunctie vervullen. De visserijsector (die nu een moeilijke periode doormaakt) en het behoud van de oceanen (nu een strategische prioriteit van de EU) moeten in het volgende communautaire kader een belangrijke plaats innemen en bij het onderzoek een prioriteit vertegenwoordigen.</p>
      <p sl="pt">De compromisoplossing om de visserij als één van de belangrijkste onderwerpen in het zevende kaderprogramma op te nemen is een belangrijke stap voorwaarts bij het behoud van de mariene ecosystemen en de bescherming van de communautaire visserijsector.</p>
      <p sl="pt">Dit verslag is van groot belang voor alle onderzoek in Europa en legt daarbij de nadruk op onderzoek op het gebied van de visserij. Ik heb derhalve voor dit verslag gestemd.</p>
    </intervention>
    <intervention id="4-168" speaker_id="1927" name="Peter LIESE" is_mep="True" mode="written" nationality="Germany" birth_date="20-05-1965" birth_place="Meschede" m_state="DE">
      <p sl="en">We zijn blij dat het zevende kaderprogramma voor onderzoek is goedgekeurd. We willen er echter ook op wijzen dat het compromis over subsidies voor onderzoek met menselijke embryo’s en met menselijke embryonale stamcellen niet uitgaat van het standpunt dat de PPE-DE-Fractie voor de eerste lezing in juni had bepaald. Na talloze discussies was er gestemd, en een grote meerderheid van onze Fractie had voor amendement 319 van mevrouw Niebler en anderen gestemd, waarin werd voorgesteld om een termijn vast te leggen. We betreuren dat het Europees Parlement niet voor dit amendement heeft gestemd, vooral omdat er maar negentien stemmen ontbraken voor de nodige meerderheid. De PPE-DE-Fractie aanvaardt dat amendement 319 volgens het reglement van het Europees Parlement in de tweede lezing niet opnieuw kan worden ingediend, maar dat doet niets af aan het standpunt van de PPE-DE-Fractie over dit onderwerp.</p>
    </intervention>
    <intervention id="4-169" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ben blij dat de Commissie industrie erin geslaagd is om het met de Raad en de Commissie eens te worden over een standpunt, waardoor het kaderprogramma voor het einde van het jaar kan worden goedgekeurd. Ik hoop dat het zevende programma in de praktijk beter functioneert dan het zesde. Ik heb gesproken met personen die Europees onderzoeksgeld hebben gekregen, of zouden kunnen krijgen, en ik heb gemerkt dat velen, waarschijnlijk de meesten, de administratieve lasten die aan deze middelen gekoppeld zijn ontmoedigend en omslachtig vinden, en vaak in geen verhouding tot wat ze met het geld kunnen doen.</p>
    </intervention>
    <intervention id="4-170" speaker_id="2278" name="Paul RÜBIG" is_mep="True" mode="written" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="en">We zijn blij dat het zevende kaderprogramma voor onderzoek is goedgekeurd. We willen er echter ook op wijzen dat het compromis over subsidies voor onderzoek met menselijke embryo’s en met menselijke embryonale stamcellen niet uitgaat van het standpunt dat de PPE-DE-Fractie voor de eerste lezing in juni had bepaald. Na talloze discussies was er gestemd, en een grote meerderheid van onze Fractie had voor amendement 319 van mevrouw Niebler en anderen gestemd, waarin werd voorgesteld om een termijn vast te leggen. We betreuren dat het Europees Parlement niet voor dit amendement heeft gestemd, vooral omdat er maar negentien stemmen ontbraken voor de nodige meerderheid. De PPE-DE-Fractie aanvaardt dat amendement 319 volgens het reglement van het Europees Parlement in de tweede lezing niet opnieuw kan worden ingediend, maar dat doet niets af aan het standpunt van de PPE-DE-Fractie over dit onderwerp.</p>
      <p sl="en">We zijn blij met de verklaring van de Commissie over artikel 6, en we vragen de Commissie en het regelgevend comité om er rekening mee te houden dat bijna vijftig procent van de leden van het Europees Parlement hebben gestemd voor een restrictievere aanpak van dit gevoelige onderwerp. Daarom verzoeken we de Commissie en het regelgevend comité om voorzichtig te werk te gaan bij de uitvoering van het zevende kaderprogramma voor onderzoek en van de procedure die de Commissie in haar verklaring heeft genoemd.</p>
    </intervention>
    <intervention id="4-172" speaker_id="28157" name="Brigitte DOUAY" is_mep="True" mode="written" nationality="France" birth_date="24-02-1947" birth_place="Paris" p_group="Socialist Group in the European Parliament" m_state="FR">
      <p sl="nl">Ik heb vandaag voor het verslag Busquin gestemd over de regels voor deelname aan het zevende kaderprogramma voor Onderzoek en Ontwikkeling. Dit verslag sluit aan op het beleid van de Europese Unie om onderzoek te bevorderen en ligt in het verlengde van het kaderprogramma voor Onderzoek, Technologische Ontwikkeling en Demonstratie in de periode 2007-2013, waarvoor ik eveneens heb gestemd.</p>
      <p sl="nl">Met de door dit verslag aangebrachte wijzigingen in de regels voor participatie kan de werking en tenuitvoerlegging van het volgende kaderprogramma worden vereenvoudigd en verbeterd, met name voor de KMO’s, hetgeen hen zal stimuleren tot deelname aan Europese onderzoeksprogramma’s.</p>
      <p sl="nl">Dit verslag is met name gericht op KMO’s, en dringt aan op meer flexibiliteit, evenals op regels en controles die afgestemd zijn op het specifieke karakter van deze ondernemingen. Ik ben blij dat de Europese Unie meer financiële middelen gaat uittrekken voor de KMO’s en dat het verslag gewag maakt van redelijkere uitkeringstermijnen.</p>
    </intervention>
    <intervention id="4-174" speaker_id="4377" name="Josu ORTUONDO LARREA" is_mep="True" mode="spoken" nationality="Spain" birth_date="13-02-1948" birth_place="Bilbao" p_group="Group of the Alliance of Liberals and Democrats for Europe" m_state="ES">
      <p sl="es">Mijnheer de Voorzitter, ik wil het hebben over de richtlijn betreffende het in de handel brengen van pyrotechnische artikelen. Ik moet beginnen met te zeggen dat ik voor de richtlijn heb gestemd, omdat we, over het geheel genomen, de veiligheidsaspecten, de milieuaspecten, de aspecten die te maken hebben met de gezondheid van mensen en ook de aspecten die te maken hebben met de belangen van de Europese ondernemingen, hebben verbeterd.</p>
      <p sl="es">Maar ik denk dat we een goede kans hebben laten lopen om heel duidelijk te maken welk verschil er bestaat tussen pyrotechnische artikelen die gebruikt worden tijdens feesten en openbare shows, in theaters, in de film, enzovoorts, en slaghoedjes die worden gebruikt in speelgoed, in airbags in auto’s of zelfs in veiligheidsgordels. Ik denk dat we een tekst hebben opgesteld die in dit opzicht enige verwarring veroorzaakt. Ik hoop dat dit in de toekomst zal kunnen worden verbeterd; mijn stem is vooralsnog positief, hoewel ik deze tekst niet helemaal bevredigend vind.</p>
    </intervention>
    <intervention id="4-175" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">We hebben duidelijke regels nodig voor de markt voor pyrotechnische artikelen, en daarom heb ik het verslag van Joel Hasse Ferreira gesteund. Dankzij de bijdrage van het Europees Parlement zullen professionele gebruikers nu toegang krijgen tot vereenvoudigde procedures en productaanduidingen, zoals voor airbags en veiligheidsgordels in motorvoertuigen waarin pyrotechnische technologieën zijn verwerkt. Deze stap zal bijdragen aan het in stand houden van het concurrentievermogen van de Europese auto-industrie. Eén enkele richtlijn met geharmoniseerde veiligheidsvoorschriften zal nu 25 naast elkaar bestaande nationale goedkeuringsprocedures vervangen, waarmee het huidige ingewikkelde wettelijk kader, dat niet transparant is en een grote administratieve last voor bedrijven vormt, wordt afgeschaft. Ik ben ervan overtuigd dat we een verstandige stap hebben gezet in de richting van vrij verkeer van pyrotechnische artikelen, met speciale nadruk op de bescherming van de menselijke gezondheid en de openbare veiligheid.</p>
    </intervention>
    <intervention id="4-176" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Op de markt voor vuurwerk hebben we problemen met de kwaliteit van ingevoerde producten, het veilig gebruik er van, de veilige opslag en goede productiemethodes. Ik heb voor dit verslag gestemd, en ben blij dat we iets doen om de veiligheid van vuurwerk en van het gebruik er van te verbeteren. Veel te veel mensen, vooral jongeren, lopen brandwonden en littekens op omdat het vuurwerk ondeugdelijk is of verkeerd wordt gebruikt.</p>
    </intervention>
    <intervention id="4-178" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Wij zijn het niet met de rapporteur eens dat het belangrijk is om een Europees systeem van statistiek voor de sociale bescherming op EU-niveau tot stand te brengen. De lidstaten zijn heel goed in staat om op dit soort belangrijke terreinen samen te werken zonder de bemoeienis van de instellingen van de EU.</p>
    </intervention>
    <intervention id="4-180" speaker_id="1275" name="Jens-Peter BONDE" is_mep="True" mode="written" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="da">Uit protest tegen het EGA-verdrag stem ik tegen alle verslagen met betrekking tot het herzien van de kaderprogramma’s voor onderzoek en onderwijs op het gebied van nucleaire energie.</p>
      <p sl="da">Men zou de vijftigste verjaardag van het EGA-verdrag beter kunnen gebruiken als aanleiding voor een herziening die moet garanderen dat alleen die landen die wensen deel te nemen, meedoen aan artikel 43 van het Verdrag van Nice aangaande nauwere samenwerking. Zo kan men ervoor zorgen dat lidstaten die net als Denemarken niet over kernenergie beschikken en ook niet van plan zijn deze te gaan gebruiken, niet langer worden gedwongen een bijdrage te leveren aan de financiering ervan.</p>
      <p sl="da">De Junibeweging is van mening dat investeren in zowel kernenergie als fusie-energie een onjuiste keuze is. De reden daarvan is dat het wereldwijde potentieel van de zon en de wind als energiebronnen enorm is. Als we maar een tiende deel van dit potentieel zouden benutten, is er genoeg energie voor dertig maal het wereldwijde energieverbruik in het jaar 2010. Het energiebeleid zou er daarom uitsluitend gericht op moeten zijn een plan op te stellen waarmee we dit potentieel kunnen benutten door de al bestaande technologie verder te ontwikkelen en uit te breiden, waaronder windmolens, zonnecellen en waterkracht, en waterstof als energiedrager en -opslag.</p>
    </intervention>
    <intervention id="4-182" speaker_id="28165" name="Lambert van NISTELROOIJ" is_mep="True" mode="written" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">Naast de stemming over het kaderprogramma voor wetenschappelijk onderzoek, wordt ook over de specifieke programma's gestemd. Wat het kaderprogramma betreft, wordt gestemd over het EP-Raad-compromis. Ook over de specifieke programma's wordt en bloc gestemd. Uitzondering zijn de specifieke programma's "Ideeën", "Samenwerking" en "Capaciteiten", waar een extra wijziging is aangebracht. Deze heeft betrekking op stamcelonderzoek, maar het gaat niet om een wijziging van het standpunt dat het EP aannam in 2006 en waarover het volgende compromis is bereikt:</p>
      <p sl="nl">"Bepaalde onderzoeksterreinen, zoals activiteiten die gericht zijn op het reproductief klonen van mensen of het wijzigen van menselijk genetisch materiaal, komen niet in aanmerking voor financiering door de Gemeenschap. Daarnaast bevestigde de Commissie dat zij zal blijven vasthouden aan de huidige praktijk, en aan het regelgevend comité geen voorstellen zal voorleggen voor projecten die onderzoeksactiviteiten inhouden waarbij menselijke embryo's worden vernietigd, ook niet wanneer het daarbij gaat om het verkrijgen van stamcellen. Weliswaar wordt deze onderzoeksfase dus van financiering uitgesloten, maar de Gemeenschap zal wel de daaropvolgende onderzoeksfasen waarbij menselijke embryonale stamcellen betrokken zijn,financieren".</p>
      <p sl="nl">Daarom stemt de PPE-DE op deze amendementen in "Ideeën" en "Capaciteiten" POSITIEF (+). Echter, voor "Samenwerking" heeft de schaduwrapporteur vrije stemming aangegeven. Wij stemmen daar ook VOOR.</p>
    </intervention>
    <intervention id="4-184" speaker_id="photo_generic" name="Jan Andersson, Anna Hedh, Ewa Hedkvist Petersen, Inger Segelström en Åsa Westlund" is_mep="True" mode="written">
      <p sl="sv">Als de amendementen 11, 20 en 21 niet in de stemming en bloc waren opgenomen, zouden wij daartegen hebben gestemd. Omdat in het verslag van de heer Guidoni echter veel belang wordt gehecht aan bescherming en veiligheid, hebben wij voor het verslag als geheel gestemd.</p>
    </intervention>
    <intervention id="4-185" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Ik zal tegen dit verslag stemmen, vooral omdat ITER volgens mij een voorbeeld is van “Big Science”, waar geld wordt verspild dat beter voor andere O[amp]O-projecten zou kunnen worden gebruikt. Op die manier zouden we veel meer kunnen doen voor de concurrentiepositie van de EU en voor de zelfvoorziening met energie dan we met dit enorme geklungel ooit kunnen bereiken. Al meer dan een halve eeuw horen we dat de kernfusie “morgen” resultaten zal opleveren, maar tot vandaag is het er nog niet van gekomen.</p>
    </intervention>
    <intervention id="4-187" speaker_id="28211" name="Lydia SCHENARDI" is_mep="True" mode="spoken" nationality="France" birth_date="27-06-1952" birth_place="Montreuil s/Bois" p_group="Non" m_state="FR">
      <p sl="fr">Mijnheer de Voorzitter, nadat de Schengenakkoorden de sluizen naar ongecontroleerde immigratie hebben opengezet door de controles aan de grenzen van de Unie af te schaffen, en het Verdrag van Amsterdam de asielwetgeving grotendeels in een communautair keurslijf heeft gedrongen, wordt ons nu voorgesteld verder te gaan met het overhevelen van bevoegdheden naar de Unie door unaniem genomen Raadsbesluiten over samenwerking tussen politie en justitie terug te draaien.</p>
      <p sl="fr">Onze eurocraten trekken echt nergens lessen uit. Na in rep en roer te zijn geraakt over het aanspoelen van tienduizenden illegalen aan de Spaanse en Italiaanse kust die profiteren van het gebrek aan grenscontroles om Europa binnen te komen, na verbitterd te hebben geconstateerd hoe machteloos Europa staat tegenover dergelijke situaties, stelt de heer Cavada ons in navolging van de heer Sarkozy voor om de unanimiteitsregel binnen de Raad in te ruilen voor de overgangsclausule en daarmee de zeggenschap van de lidstaten over hun migratiestromen nog wat verder te beperken.</p>
      <p sl="fr">Een langs federale lijnen georganiseerd Europa zal niet in staat zijn de grensoverschrijdende criminaliteit in te dammen. Integendeel: de Europese lidstaten moeten een voorbeeld nemen aan Zwitserland, hun lot weer in eigen hand nemen en zich naar behoren kunnen beschermen tegen de invasie van immigranten.</p>
    </intervention>
    <intervention id="4-188" speaker_id="4532" name="Michael CASHMAN" is_mep="True" mode="written" nationality="United Kingdom" birth_date="17-12-1950" birth_place="London" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">De Britse socialistische delegatie (EPLP) heeft voor het verslag-Cavada gestemd, en ook voor de resolutie van het EP over de vooruitgang die er in de EU is geboekt bij het creëren van een een ruimte van vrijheid, veiligheid en rechtvaardigheid (RVVR), op basis van de artikelen 2 en 39 van het EU-Verdrag, omdat we achter ieder beleid staan dat bedoeld is om het werk van de instellingen van de EU transparanter en doelmatiger te maken, en ze beter in staat te stellen om voor onze burgers op het gebied van justitie en binnenlandse zaken resultaten te bereiken. We zijn blij dat het Europees Parlement er op wijst hoe belangrijk het is om breed debat te voeren over het verbeteren van onze efficiëntie op dit vlak, wat de procedures betreft, maar ook in de praktijk. We hebben echter ook veel respect voor de rol van de lidstaten, die dit beleid in de Raad moeten uitstippelen. Het is van het grootste belang dat alle procedurele besluiten die gevolgen hebben voor de nationale soevereiniteit van tevoren heel degelijk worden overwogen. Bij dit debat moeten de nationale parlementen, het Europees Parlement, de lidstaten in de Raad en ook de Commissie worden betrokken.</p>
    </intervention>
    <intervention id="4-189" speaker_id="photo_generic" name="Charlotte Cederschiöld, Christofer Fjellner, Gunnar Hökmark en Anna Ibrisagic" is_mep="True" mode="written">
      <p sl="sv">Wij betreuren het feit dat de Grondwet niet in werking heeft kunnen treden, en dat er daardoor geen medebeslissing is bij de besluitvorming op het buitengewoon belangrijke en verstrekkende terrein van justitie en binnenlandse zaken.</p>
      <p sl="sv">Wij hebben echter ernstige twijfels of de huidige situatie kan worden opgelost door gebruik te maken van de passerelleclausule. Daarom hebben wij besloten ons bij de stemming over de resolutie over de vooruitgang van de EU bij de totstandbrenging van een ruimte van vrijheid, veiligheid en rechtvaardigheid (B6-0625/06) van stemming te onthouden.</p>
    </intervention>
    <intervention id="4-190" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Het Parlement dient elk jaar een beoordeling uit te voeren van de vorderingen die de EU heeft gemaakt bij het tot stand brengen van een ruimte voor vrijheid, veiligheid en rechtvaardigheid.</p>
      <p sl="pt">Ik ben overtuigd voorstander van het idee dat het Europees project meer moet omvatten dan uitsluitend de economie. Het Europa van handel, kapitaal en diensten moet aangevuld worden met een Europa van en voor de burgers.</p>
      <p sl="pt">We moeten erkennen dat er stappen zijn ondernomen en dat er belangrijke vorderingen zijn gemaakt. We zullen echter ook moeten erkennen dat de reikwijdte van de genomen maatregelen (en het tempo waarin deze tot stand worden gebracht) beter moeten aansluiten bij hetgeen er op dit gebied volgens iedereen moet gebeuren.</p>
      <p sl="pt">Dat er geen doorslaggevende vorderingen worden gemaakt heeft te maken met institutionele kwesties. Zolang veel onderwerpen bij de derde pijler ondergebracht blijven en de unanimiteitsregel geldt zal het niet eenvoudig zijn de nodige maatregelen te nemen.</p>
      <p sl="pt">Ik wil tot slot graag wijzen op wat ik één van de belangrijkste ontwikkelingen van het afgelopen jaar vind, en dat is dat we een rechtsgrond hebben gevonden voor de tweede generatie van het Schengeninformatiesysteem. Het is volgens mij van het grootste belang dat SIS II zo spoedig mogelijk operationeel is. Ik geloof dat de Commissie verplicht is het Parlement in te lichten als er bij de invoering van dat systeem enige vertraging wordt ondervonden. Ze moet dan ook duidelijk maken waarom dat het geval is.</p>
    </intervention>
    <intervention id="4-191" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Dat de grondrechten en garanties van de burgers bij de – onaanvaardbare – overdracht van persoonsgegevens van de EU aan de VS niet voldoende zijn gewaarborgd wordt in deze resolutie erkend, maar ze is toch typerend voor de federalistische obsessie van de meerderheid in dit Parlement.</p>
      <p sl="pt">Dat verklaart waarom er zoveel voorstellen worden gedaan om justitie en binnenlandse zaken aan de soevereine beslissingsbevoegdheid van de lidstaten en hun instellingen te onttrekken en deze beleidsgebieden naar een supranationaal EU-niveau over te brengen. Een voorbeeld daarvan is het idee om "de bepalingen inzake de politiële (met inbegrip van Europol) en justitiële samenwerking in strafrechtzaken (met inbegrip van Eurojust) naar het communautaire kader over te hevelen".</p>
      <p sl="pt">We hebben daarom tegen dit verslag gestemd. Een andere reden om tegen te stemmen lag besloten in het feit dat de meerderheid van dit Parlement de opname van de door ons ingediende voorstellen in de resolutie heeft afgewezen. Het ging daarbij om volgende punten: ten eerste de veroordeling van de detentiecentra voor immigranten; ten tweede het oproepen tot respect voor het asielrecht en naleving van het VN-Verdrag inzake de bescherming van de rechten van alle werkende migranten en hun gezinsleden, en ten derde het aandringen op het beschikbaar stellen van fondsen om de asielsystemen te verbeteren, immigranten te integreren en de onderliggende oorzaken van immigratie te bestrijden (in plaats van een detentie- en repatriatiebeleid).</p>
    </intervention>
    <intervention id="4-192" speaker_id="2066" name="Fernand LE RACHINEL" is_mep="True" mode="spoken" nationality="France" birth_date="04-06-1942" birth_place="Gourfaleur" p_group="Non" m_state="FR">
      <p sl="fr">Als er één terrein is waarop het Parlement en de Europese Commissie op de verkeerde weg zitten, dan is het wel bij de totstandbrenging van hun zo gekoesterde ‘ ruimte van vrijheid, veiligheid en rechtvaardigheid’.</p>
      <p sl="fr">Bij de goedkeuring van het Verdrag van Amsterdam werd ons een Europese ruimte beloofd waar alle vrijheden aanwezig zouden zijn en waar we beschermd zouden worden tegen alle vormen van onveiligheid. Zoals wij hadden voorspeld, heeft het tegendeel plaatsgevonden.</p>
      <p sl="fr">Sinds het afschaffen van de controles aan de grenzen door het Akkoord van Schengen en de communautarisering van het asiel- en visumbeleid is de immigratiedruk, met name illegale immigranten, en onveiligheid nog nooit zo groot geweest, en nooit eerder zijn er zoveel criminele en maffiose netwerken geweest.</p>
      <p sl="fr">De resolutie van de heer Cavada stelt ons voor verder te gaan met het overhevelen van bevoegdheden naar de Europese Unie als het gaat om immigratiebeleid, door de unanimiteitsregel binnen de Raad af te schaffen.</p>
      <p sl="fr">Nogmaals: illegale immigratie en de menselijke drama’s die ermee gepaard gaan kunnen geen halt toegeroepen worden door deze prerogatieven van nationale soevereiniteit over te hevelen naar de Europese Unie. De voornaamste oorzaak van deze problemen is het afschaffen van de grenscontroles door de lidstaten. Laten we deze controles opnieuw invoeren; alleen dan zullen de lidstaten echt een vuist kunnen maken tegen de massale toestroom van illegalen en de vele vormen van grensoverschrijdende criminaliteit.</p>
    </intervention>
    <intervention id="4-194" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">De mondiale strijd tegen hiv/aids is een buitengewoon urgent vraagstuk, dat de inzet van de gehele internationale gemeenschap vereist. Wij menen echter dat het hiv/aids-vraagstuk niet binnen het kader van de EU-samenwerking moet worden aangepakt. Wij zijn van mening dat de strijd tegen hiv/aids door de afzonderlijke EU-lidstaten in het kader van de Wereldgezondsheidsorganisatie (WHO) moet worden gevoerd.</p>
      <p sl="sv">De Zweedse partij Junilistan is voor een beperkte EU-samenwerking. Wij zijn erop tegen dat de EU invloed en bevoegdheden heeft op terreinen waar andere internationale organisaties zich al mee bezig houden.</p>
      <p sl="sv">Deze resolutie is echter vooral een mening over de manier waarop aids moet worden bestreden. Daarom hebben wij besloten voor de resolutie als geheel en voor de amendementen waarin wordt gepleit voor een reproductieve gezondheidszorg te stemmen.</p>
    </intervention>
    <intervention id="4-195" speaker_id="4501" name="Jules MAATEN" is_mep="True" mode="written" nationality="Netherlands" birth_date="17-04-1961" birth_place="Nieuwer-Amstel" p_group="Group of the Alliance of Liberals and Democrats for Europe" m_state="NL">
      <p sl="nl">Indien we de verspreiding van hiv en aids effectief willen aanpakken, dan is het essentieel om specifieke middelen op verschillende kwetsbare groepen te richten. Hierbij is het van belang dat niet-gouvernementele organisaties actief bij de zaak betrokken worden, zodat zij nationale overheden kunnen volgen en ter verantwoording kunnen roepen bij de implementatie van internationale afspraken. Ook moeten mensen met een hiv-besmetting betrokken worden bij de totstandkoming van beleid en centraal staan in het beleid dat betrekking op hen heeft. De bestrijding van hiv en aids in de wereld is een van de grootste uitdagingen. Daarom verdient deze resolutie onze steun.</p>
    </intervention>
    <intervention id="4-196" speaker_id="28585" name="Diamanto MANOLAKOU" is_mep="True" mode="written" nationality="Greece" birth_date="01-03-1959" birth_place="Peiraias" p_group="Confederal Group of the European United Left - Nordic Green Left" m_state="GR">
      <p sl="el">De ontwerpresolutie wijst op bestaande problemen en stelt een paar methoden voor om de toestand aan te pakken en te beheersen. Maar het onvermogen de ziekte te voorkomen en te bestrijden blijft een factor die armoede in stand houdt en de bevolking in minder kapitalistisch ontwikkelde landen verzwakt en de exploitatie van vooral de natuurlijke rijkdom bevordert. Bovendien kan de enorme verspreiding van de ziekte in kapitalistisch minder ontwikkelde landen leiden tot wereldwijde verspreiding van de ziekte, met zware gevolgen voor de volksgezondheid wereldwijd. De echte aanpak van het aids-probleem ligt in het oplossen van dit politiek-economische vraagstuk ten voordele van de volkeren.</p>
      <p sl="el">Geneesmiddelen, wetenschappelijke kennis en technieken voor de productie van geneesmiddelen vormen openbaar goed. Wij zijn tegen de inspanningen om monopolies te beschermen, die mensen de toegang tot basisproducten ontzeggen.</p>
      <p sl="el">Het is de plicht van elk land de gezondheid van zijn burgers te beschermen. Wij verwerpen en veroordelen de vervanging van de openbare en permanente gezondheidszorg door NGO’s en de logica van vrijwillig aanbod en persoonlijke verantwoordelijkheid, wat internationaal wordt gepromoot als oplossing voor de problemen van de volksgezondheid. De landen waar geen gezondheidsstelsel bestaat moeten kiezen voor het creëren van permanente, openbare structuren en diensten, op alle niveaus, met geschikt wetenschappelijk personeel en vooral gericht op de eerstelijnszorg. Zij kunnen worden ondersteund met internationale kredieten, waarbij de beheersverantwoordelijkheid bij de internationale gezondheidsinstanties komt te liggen. Er kan wereldwijd internationale samenwerking en bijstand op wetenschappelijk en praktisch vlak worden georganiseerd tussen de landen.</p>
    </intervention>
    <intervention id="4-197" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor deze resolutie over de strijd tegen aids gestemd. Hiv/aids kent geen grenzen. De toename ervan is onverbiddelijk, er worden overal ter wereld ieder uur meer dan 450 personen besmet, dat zijn er meer dan vier miljoen per jaar. In 2005 leefden veertig miljoen mensen met hiv, ongeveer 95 procent daarvan in ontwikkelingslanden, wat een onmogelijke taak voor de gezondheidszorg en de algemene economie betekent. hiv/aids is misschien wel de grootste hindernis voor het bereiken van de millenniumontwikkelingsdoelstellingen. Ik denk dat het voor de wetenschap en de farmaceutische bedrijven op dit moment de belangrijkste taak is om een vaccin tegen aids te ontwikkelen. Een dergelijke ontdekking zou ons in staat stellen om ons een wereld zonder aids voor te stellen.</p>
    </intervention>
    <intervention id="4-198" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="nl">Aids is terug, en hoe! Met 1 072 nieuwe besmettingen in 2005 heeft België een record gevestigd. Een toename met 52 procent in acht jaar.</p>
      <p sl="nl">De ziekte eist minder dodelijke slachtoffers, in België tenminste. Maar aids is iets vanzelfsprekends geworden. Het condoom is als een dieet dat je het hele jaar moet volgen; soms heb je zin om je te laten gaan. Dus moeten we meer doen aan preventie. En in gebieden waar godsdienst een grote rol speelt eraan herinneren dat de oproepen tot onthouding geen pas hebben.</p>
      <p sl="nl">Daarom heb ik mijn handtekening gezet onder een ontwerpresolutie inzake aids. Ik wilde de aandacht vestigen op kinderen die lijden aan aids. Vijftien miljoen kinderen hebben hun vader en moeder verloren door de ziekte, waarvan alleen al twaalf miljoen in Afrika. Volgens professor Montagnier, de ontdekker van het virus, zullen de effecten van de besmettingsgolf pas in de komende tien jaar in volle omvang zichtbaar worden en zullen de demografische gevolgen aanzienlijk zijn, want de ziekte dreigt een hele groep jongvolwassenen uit te roeien.</p>
      <p sl="nl">Aanstaande vrijdag is het internationale Wereldaidsdag. We moeten deze gelegenheid absoluut aangrijpen om erop te wijzen dat aids om zich heen grijpt. Gelukkig neemt het sterftecijfer als gevolg van andere besmettelijke ziekten naar verwachting af.</p>
    </intervention>
    <intervention id="4-200" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Bij de stemming van vandaag heb ik mijn steun gegeven aan de belangrijkste bepalingen van het verslag over de situatie van personen met een handicap in de uitgebreide Europese Unie: het Europees Actieplan 2006-2007. Ik wil in het bijzonder de nadruk leggen op het belang van werkgelegenheid voor mensen met een handicap, en door die werkgelegenheid de kans om aan een sociaal isolement te ontkomen. Het is heel belangrijk dat werk ook bereikbaar is voor mensen met een verstandelijke handicap of mensen met meervoudige handicaps, in overeenstemming met hun capaciteiten. Het is daarom niet alleen essentieel om de richtlijn van de Raad tot instelling van een algemeen kader voor gelijke behandeling in arbeid en beroep ten uitvoer te leggen, maar ook om een speciale richtlijn op te stellen met betrekking tot arbeidsongeschiktheid en om een gemeenschappelijke Europese definitie van arbeidsongeschiktheid te formuleren. Daarnaast is het belangrijk om zo spoedig mogelijk voorlichtingscampagnes te starten en de gemeenschap en werkgevers voor te lichten over het in dienst nemen van mensen met een handicap. Het respect en de waardering van de gemeenschap voor bedrijven die mensen met een handicap in dienst nemen moet publiekelijk uitgedrukt worden.</p>
    </intervention>
    <intervention id="4-201" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Het is maar al te bekend met wat voor soorten discriminatie en onrechtvaardigheden gehandicapten en hun verwanten geconfronteerd worden. Er is enige voortgang geboekt, maar er moet nog steeds veel gedaan worden. Eén van de belangrijkste prioriteiten bestaat in het uitwerken van een openbaar beleid dat verzekert dat het idee van gelijke rechten concrete invulling krijgt. Er moet meer worden geïnvesteerd in het beleid op het gebied van gezondheid, onderwijs, sociale zekerheid en werkgelegenheid om zo te garanderen dat gehandicapten gratis toegang krijgen tot diensten van goede kwaliteit. Sociale insluiting moet worden bevorderd, armoede en sociale uitsluiting dienen te worden bestreden.</p>
      <p sl="pt">Het vandaag aangenomen verslag bevat een inventaris van al die gebieden waarop het optreden van de lidstaten efficiënter kan geschieden.</p>
      <p sl="pt">We zijn heel tevreden dat het Parlement heeft ingestemd met de oproep om een specifieke richtlijn inzake personen met een handicap op te stellen en de onlangs goedgekeurde VN-Ontwerpverdrag over de rechten van mensen met een handicap te ondertekenen en te ratificeren. Daarom hebben we voor de nu aangenomen resolutie gestemd. We hopen nu maar dat er in de toekomst voldoende rekening mee zal worden gehouden.</p>
    </intervention>
    <intervention id="4-202" speaker_id="28585" name="Diamanto MANOLAKOU" is_mep="True" mode="written" nationality="Greece" birth_date="01-03-1959" birth_place="Peiraias" p_group="Confederal Group of the European United Left - Nordic Green Left" m_state="GR">
      <p sl="el">De EU verdoezelt bewust de klassegerelateerde oorzaken van de problemen van gehandicapten.</p>
      <p sl="el">Velen zouden vandaag niet gehandicapt zijn, mochten er maatregelen voor de veiligheid en gezondheid zijn op de werkplek en in bedrijven, als er uitsluitend kosteloze gezondheidsstelsels zouden bestaan en herstelcentra, zonder commerciële activiteit.</p>
      <p sl="el">Daarentegen wordt voorgesteld de gehandicapten nog meer los te koppelen van de gezondheidsdiensten en zo de asociale beslissingen van Maastricht en Lissabon als een gegeven feit te beschouwen.</p>
      <p sl="el">Sommige maatregelen lijken positief. Maar de meeste maatregelen vereenvoudigen de privatiseringen, de winstmaximalisatie van het kapitaal en zijn erop gericht het verzet van gehandicapten en van het volk in de kiem te smoren.</p>
      <p sl="el">Er wordt niet gesproken over de verplichting van de staten om volledig gratis scholen ter beschikking te stellen van alle gehandicapte kinderen en om werk met behoud van alle rechten te verschaffen aan degenen die kunnen werken en vooral zorg en bescherming.</p>
      <p sl="el">De werkgelegenheid van gehandicapten wordt gekoppeld aan het bekorten van uitkeringen, niet aan het recht op arbeid, op bescherming.</p>
      <p sl="el">De verworvenheden van de voormalige socialistische landen worden verzwegen, waar het kapitalisme voor achteruitgang zorgt. Hoeveel gehandicapten liepen vroeger school en hoeveel gaan er nu naar school? Hoeveel hadden er werk onder het socialisme en wat is de situatie nu?</p>
      <p sl="el">Wat het kapitaal wil is een elite vormen in de gehandicaptenorganisaties om hen te kunnen manipuleren.</p>
      <p sl="el">De gehandicapten moeten de praatjes over “gelijke kansen” en strijd tegen discriminatie” wantrouwen: doel is namelijk de privatisering en commercialisering van het sociale beleid uit te breiden, waardoor de gehandicapten uit de armste volksklassen worden benadeeld.</p>
      <p sl="el">Zij moeten het verzet tegen de politiek van het kapitaal verhevigen.</p>
    </intervention>
    <intervention id="4-203" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit uitstekende verslag gestemd. Personen met een handicap moeten in staat te worden gesteld om zelf hun eigen keuzen te maken, en hun alledaagse leven zelf te regelen, net als ieder ander. Dat betekent natuurlijk dat we een omgeving moeten creëren waarin personen met een handicap zo onafhankelijk mogelijk kunnen zijn. Wanneer de aanbevelingen in dit verslag zouden worden omgezet, zou ons dat een heel eind op de goede weg helpen.</p>
    </intervention>
    <intervention id="4-204" speaker_id="28402" name="José Albino SILVA PENEDA" is_mep="True" mode="written" nationality="Portugal" birth_date="06-06-1950" birth_place="S. Mamede de Infesta" p_group="Group of the European People's Party (Christian Democrats) and European Democrats" m_state="PT">
      <p sl="pt">We zien dat er in de EU een tendens bestaat om alle vormen van discriminatie waarmee personen met een handicap geconfronteerd worden uit te bannen. Dat is heel positief.</p>
      <p sl="pt">De belangrijkste obstakels waar personen met een handicap in de werksfeer mee te maken krijgen zijn de vooroordelen van de zijde van de werkgevers en de problemen bij de toegang tot informatie- en communicatietechnologie en het openbaar vervoer van en naar het werk. Als gevolg van deze fysieke barrières zijn veel personen met een handicap werkloos.</p>
      <p sl="pt">Ik ben daarom voorstander van specifieke acties op zowel Europees als nationaal niveau. Op deze wijze moet steun worden verleend aan de diensten die mensen met een handicap proberen te helpen bij de opname in de maatschappij en de arbeidsmarkt, in het onderwijs en beroepsopleidingen.</p>
      <p sl="pt">Ik steun dit verslag verder omdat erop wordt aangedrongen dat het internet en de websites van de openbare instellingen beter toegankelijk moeten worden gemaakt voor personen met een handicap.</p>
      <p sl="pt">Ik vind het een schande dat de socialistische regering in Portugal precies een tegengestelde lijn volgt. Deze regering heeft in het kader van de begroting voor 2007 immers voorgesteld om een hogere belasting te heffen op de arbeidsongeschiktheidsuitkeringen van personen met een handicap en de belastingvoordelen die deze categorie personen geniet te verminderen.</p>
    </intervention>
    <intervention id="4-205" speaker_id="28177" name="Bernadette VERGNAUD" is_mep="True" mode="written" nationality="France" birth_date="16-09-1950" birth_place="Montluçon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="nl">De toegankelijkheid van openbaar vervoer en informatie- en communicatietechnologie is cruciaal voor personen met een handicap. Deze mensen hebben recht op een betere integratie in het onderwijs en op de arbeidsmarkt. De rapporteur stelt terecht voor een Europees handvest op te stellen inzake “de kwaliteit van de hulp aan personen met een handicap”.</p>
      <p sl="nl">Daarom heb ik voor het verslag van mevrouw Lynne gestemd, dat tevens aandringt op Europese wetgeving om alle vervoerwijzen toegankelijk te maken voor personen met een handicap, naar het model van de wetten die gelden voor gehandicapte vliegtuigpassagiers.</p>
      <p sl="nl">We moeten korte metten maken met vooroordelen. Voorlichtingscampagnes zouden moeten worden opgesteld, zodat werkgevers het in dienst nemen van iemand met een handicap zonder enig vooroordeel bezien, met name vooroordelen over de financiële kosten van tewerkstelling en de capaciteiten van de kandidaat. De lidstaten zouden ervoor moeten zorgen dat kwesties die verband houden met handicaps worden behandeld als een nieuwe dienst voor bedrijven. Als een vorm van preventie zou dit ervoor zorgen dat mensen met een handicap hun baan behouden; als een vorm van herintreding zou het deze mensen helpen hun baan terug te krijgen.</p>
    </intervention>
    <intervention id="4-207" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">We verwelkomen maatregelen die erop gericht zijn bureaucratische obstakels weg te nemen, de administratie te vereenvoudigen (zolang dat maar niet betekent dat de bestaande procedures voor de bescherming van werknemers "vereenvoudigd" worden) en de toegang tot financiering te vergemakkelijken, maar menen toch dat de in dit verslag voorgestelde benadering heel gevaarlijk is.</p>
      <p sl="pt">De steeds sterkere nadruk op de verbinding tussen de onderwijs- en opleidingssystemen en het ondernemingswezen is zorgwekkend. Op die manier verwordt onderwijs immers tot handelswaar, waarbij onderwijs voor de burger plaats maakt voor een opleiding tot werknemer. Het verslag stelt "ondernemerschap" voor als een oplossing voor de werkloosheidsproblematiek in de EU en probeert het begrip "inzetbaarheid" te rechtvaardigen. Wat onder de verantwoordelijkheden van de staat valt, wordt zo op het individu afgewenteld, en dat sluit aan bij hetgeen er in de – zogenaamde – Europese (ontwerp-)Grondwet wordt voorgesteld. Met de "onvermijdelijkheid" van het verhogen van de pensioengerechtigde leeftijd gebeurt precies hetzelfde: op die wijze ondermijn je de rechten van werkers en jonge mensen die op een steeds krappere markt emplooi zoeken.</p>
      <p sl="pt">Tot slot wordt veel ophef gemaakt van partnerschappen tussen de openbare en de particuliere sector. Het komt er dan meestal op neer dat de particuliere sector gebieden die gelet op hun maatschappelijk aard tot de openbare sfeer behoren op een presenteerblaadje krijgt aangeboden. Vandaar onze stem tegen.</p>
    </intervention>
    <intervention id="4-208" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="nl">Waartoe dient het verslag van mevrouw del Castillo Vera? Achter de misleidende titel “Tijd voor een hogere versnelling: Een Europa van ondernemerschap en groei tot stand brengen” gaat een opsomming schuil, waarop dit Parlement patent heeft, van gemeenplaatsen en beginselen. Sommige heel nuttige voorstellen, zoals het bevorderen van de KMO’s of het terugdringen van bureaucratie, worden nooit toegepast in de communautaire wetgeving. Andere zijn juist de oorzaken van de problemen die we beweren te willen oplossen, waaronder het dogmatisch vasthouden aan vrijhandel, tot in het extreme doorgevoerde concurrentie en de almaar toenemende Europese dimensie.</p>
      <p sl="nl">Het meest instructieve in dit verslag zijn uiteindelijk de drie bladzijden ‘citaten’, die ruim een derde van de tekst in beslag nemen. Deze bevatten een misschien niet eens volledig overzicht van documenten die het verslag kort de revue laat passeren, hetgeen niet bepaald de beloofde hogere versnelling is. Ze zijn vooral tekenend voor de ziekelijke praatzucht waarvan de Europese instellingen blijk kunnen geven als het gaat om werkgelegenheid en groei, en die dient om hun verantwoordelijkheid voor de rampzalige economische en sociale situatie in Europa te camoufleren.</p>
    </intervention>
    <intervention id="4-209" speaker_id="28402" name="José Albino SILVA PENEDA" is_mep="True" mode="written" nationality="Portugal" birth_date="06-06-1950" birth_place="S. Mamede de Infesta" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik heb dit uitstekende verslag gesteund. Het verleent de EU een middel om op een succesvolle wijze om te gaan met de mededinging op de wereldmarkt. Door een cultuur van innovatie en onderzoek te bevorderen kan de EU zich ten aanzien van de internationale concurrentie een voordelige positie verschaffen.</p>
      <p sl="pt">Daarom moet de EU de ondernemerszin – en dan vooral KMO's – met al de middelen die ze tot haar beschikking heeft bevorderen, en wel omdat:</p>
      <p sl="pt">KMO's in de Europese economie een sleutelrol spelen en bijdragen tot een sterkere en duurzame groei;</p>
      <p sl="pt">KMO's verantwoordelijk zijn voor 95 procent van alle gecreëerde banen;</p>
      <p sl="pt">KMO's kunnen dienen als een ontmoetingspunt van universiteiten en ondernemingen;</p>
      <p sl="pt">KMO's de wezenlijke band tussen de productie en de territoriale dimensie van die productie in stand kunnen houden, wat ons in staat stelt het verschijnsel van de overplaatsing van de productiecapaciteit te beheren en voor dit probleem een oplossing te vinden.</p>
      <p sl="pt">Niettegenstaande het feit dat ze een fundamentele bijdrage leveren aan de economische groei worden KMO's nog steeds met veel obstakels geconfronteerd.</p>
      <p sl="pt">Andere dan loonkosten behoren tot de belangrijke belemmeringen voor KMO's, die veelal geen werkgelegenheid scheppen omdat zij niet kunnen voldoen aan de daarmee verbonden administratieve vereisten. KMO's hebben nog steeds te maken met bureaucratische obstakels, onder andere bij de toegang tot de kapitaalmarkten, communautaire programma's en de structuurfondsen.</p>
    </intervention>
    <intervention id="4-210" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Hiermee zijn de stemverklaringen beëindigd.</p>
    </intervention>
  </section>
  <section id="creitem35" title="10. Rectificaties stemgedrag/voorgenomen stemgedrag: zie notulen"/>
  <section id="creitem36" title="11. Verzending van de tijdens deze vergadering aangenomen teksten: zie notulen"/>
  <section id="creitem37" title="12. Rooster van de volgende vergaderingen: zie notulen"/>
  <section id="creitem38" title="13. Onderbreking van de zitting">
    <intervention id="4-215" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 12.20 uur gesloten)"/>
    </intervention>
  </section>
</text>
