<?xml version='1.0' encoding='utf-8'?>
<text id="20110214.NL" lang="nl" date="2011-02-14" place="Straatsburg" edition="Uitgave PB">
  <section id="creitem1" title="1. Hervatting van de zitting">
    <intervention id="1-004-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Ik verklaar de zitting van het Europees Parlement, die op 3 februari 2011 werd onderbroken, te zijn hervat.</p>
    </intervention>
  </section>
  <section id="creitem2" title="2. Goedkeuring van de notulen van de vorige vergadering: zie notulen"/>
  <section id="creitem3" title="3. Verklaringen van het voorzitterschap">
    <intervention id="1-007-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Ik wil graag een paar opmerkingen maken bij de opening van deze vergaderperiode. Onze ogen zijn vandaag gericht op de zuiderburen van de Europese Unie. De baanbrekende gebeurtenissen van de afgelopen dagen in Egypte hebben de samenlevingen in de hele regio nieuw elan gegeven. Wij bewonderen hun moed, hun vastberadenheid en hun streven naar democratie. Deze houding heeft al aanzienlijke veranderingen teweeggebracht, die wij ten volle steunen. We betreuren evenwel dat dit niet zonder verlies van mensenlevens is gegaan. We roepen alle regeringen in de regio op om in dialoog te gaan met hun burgers. We willen dat er een einde komt aan het lastigvallen van vreedzame betogers, in welke vorm dan ook, en dat de al jaren geldende noodtoestanden worden opgeheven. We roepen op tot een volledig herstel van de vrijheid van meningsuiting. Er moet geluisterd worden naar de stem van het volk. Dit is ook een belangrijke opdracht voor de hele Europese Unie en voor ons allemaal. Laten we niet vergeten dat in 1989 veel Europese politici bang waren voor de veranderingen in Midden- en Oost-Europa, dus laten we niet bang zijn om politiek en economisch volledig betrokken te zijn. Laten we onze buren helpen hun streven naar democratie te verwezenlijken, zodat zij in hun eigen land willen leven en daar eindelijk een waardig leven kunnen leiden, en ze niet gedwongen worden te emigreren. Laten we solidair, als een echte gemeenschap, die opdracht vervullen.</p>
      <a text="(Applaus)"/>
      <p sl="nl">In verband met de gebeurtenissen bij onze zuiderburen wil ik graag ook aandacht vragen voor het feit dat een aantal lidstaten van de Europese Unie het reisdoel zijn geworden van een aanzienlijk aantal emigranten uit die regio. De Unie moet snel en eensgezind optreden om deze lidstaten te steunen, die geconfronteerd worden met een verhoogde toestroom van vluchtelingen. In de Europese Unie is dat ook onze gemeenschappelijke plicht en onze gemeenschappelijke verantwoordelijkheid.</p>
      <p sl="nl">Mijn volgende mededeling is dat het op 12 februari Internationale Dag tegen het gebruik van kindsoldaten was. Op dit moment zijn er in meer dan twintig landen wereldwijd naar schatting 200 000 tot 300 000 kinderen rechtstreeks betrokken in gewapende conflicten. Het Europees Parlement zet zich actief in om het schandelijke gebruik van kinderen in gewapende conflicten te bestrijden.</p>
      <p sl="nl">Tot slot bereiken ons schokkende cijfers uit Iran. Sinds begin dit jaar zijn er daar meer dan driemaal zoveel mensen geëxecuteerd als in dezelfde periode vorig jaar. Het meest verontrustend zijn de terdoodveroordelingen van politieke dissidenten. Ik roep de Iraanse autoriteiten op een moratorium in te stellen op de uitvoering van de doodstraf en deze in de toekomst te schrappen van de lijst van straffen die in dat land kunnen worden opgelegd.</p>
    </intervention>
  </section>
  <section id="creitem4" title="4. Ondertekening van volgens de gewone wetgevingsprocedure aangenomen besluiten: zie notulen"/>
  <section id="creitem5" title="5. Samenstelling commissies en delegaties: zie notulen"/>
  <section id="creitem6" title="6. Ingekomen stukken: zie notulen"/>
  <section id="creitem7" title="7. Vervallen schriftelijke verklaringen: zie notulen"/>
  <section id="creitem8" title="8. Verzoekschriften: zie notulen"/>
  <section id="creitem9" title="9. Van de Raad ontvangen verdragsteksten: zie notulen"/>
  <section id="creitem10" title="10. Aan de resoluties van het Parlement gegeven gevolg: zie notulen"/>
  <section id="creitem11" title="11. Mondelinge vragen en schriftelijke verklaringen (indiening): zie notulen"/>
  <section id="creitem12" title="12. Regeling van de werkzaamheden">
    <intervention id="1-017-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">De definitieve ontwerpagenda, zoals opgesteld door de Conferentie van voorzitters tijdens haar vergadering van donderdag 20 januari 2011 op grond van artikel 137 van het Reglement, is rondgedeeld. De volgende wijzigingen zijn voorgesteld:</p>
      <p sl="nl">Met betrekking tot de maandag:</p>
      <p sl="nl">Er zijn geen wijzigingen voorgesteld.</p>
      <p sl="nl">Met betrekking tot de dinsdag:</p>
      <p sl="nl">De Fractie De Groenen/Vrije Europese Alliantie en de Fractie Alliantie van Liberalen en Democraten voor Europa hebben verzocht om inschrijving op de agenda voor dinsdagochtend, van een verklaring van de vicevoorzitter van de Commissie en hoge vertegenwoordiger van de Unie voor buitenlandse zaken en veiligheidsbeleid, over de rechtsstaat in Rusland. Als eerste wil ik graag het woord geven aan mevrouw Harms zodat zij het verzoek kan motiveren. Het woord is aan u, mevrouw Harms.</p>
    </intervention>
    <intervention id="1-018-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">namens de Verts/ALE-Fractie. – Mijnheer de Voorzitter, ik vind dat we beslist moeten spreken over de rechtsstaat in Rusland, enerzijds met het oog op de ervaringen die we hebben opgedaan in de zaak Chodorkovski, maar anderzijds ook met het oog op de verkiezingen voor de Doema, die deze herfst plaatsvinden. Die zijn ook een goede reden om ons bezig te houden met de situatie in dit grote buurland in het oosten van ons continent.</p>
      <p sl="de">Op dit moment worden we tenslotte allemaal weer geconfronteerd met de vraag of we in ons nabuurschap wel genoeg doen om de mensenrechten, de burgerrechten en de vrijheid te verdedigen. Velen van ons hebben zich ongetwijfeld met zelfkritiek afgevraagd of ze tijdens debatten over Egypte en Tunesië wel altijd gezegd hebben wat ze hadden moeten zeggen. Ik zou niet willen dat we evenzeer in gebreke blijven wanneer het gaat om het oosten van ons eigen continent. Daarom pleit ik ervoor dat we deze week – en wel morgen – een debat voeren over de 'rule of law in Russia' .</p>
    </intervention>
    <intervention id="1-019-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">namens de ALDE-Fractie . – Mijnheer de Voorzitter, ik steun het verzoek van Rebecca Harms. Ik wil ook vermelden dat sinds wij dit voorstel in de Conferentie van voorzitters en nu hier in de plenaire vergadering hebben besproken, wij steeds meer onder druk zijn gezet van Russische zijde om dit niet te doen.</p>
      <p sl="en">Mevrouw Kristiina Ojuland, die enkele weken geleden een seminar organiseerde over wetgeving in Rusland, werd bezocht door een vertegenwoordiger van het Russische Ministerie van Buitenlandse Zaken die zei: “Zet dit niet door” en “Jullie kunnen beter niet proberen om een resolutie over wetgeving in Rusland in het Europees Parlement te krijgen.”. Het is niet aan Rusland om de agenda van het Europees Parlement te bepalen: dat is aan ons.</p>
      <a text="(Applaus)"/>
    </intervention>
    <intervention id="1-020-000" speaker_id="33990" name="Adrian SEVERIN" is_mep="True" mode="spoken" nationality="Romania" birth_date="28-03-1954" birth_place="Bucureşti" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="en">namens de S&amp;D-Fractie . – Mijnheer de Voorzitter, als permanent rapporteur voor de betrekkingen met Rusland, wil ik u vertellen dat we al een uitgebreid procedé hebben geïntroduceerd voor alle kwesties die belangrijk zijn voor de verhoudingen met Rusland.</p>
      <p sl="en">Er heeft reeds een audiëntie plaatsgevonden met de vertegenwoordiger van de External Action Service en een vertegenwoordiger van de Russische overheid. Op 2 maart organiseren we een workshop waarin deskundigen alle belangrijke aspecten van de betrekkingen met Rusland zullen behandelen.</p>
      <p sl="en">Volgens de planning beschikken we dan in de tweede week van maart over een volledige tekst, inclusief een aanbeveling, die open staat voor discussie en amendementen en die uiteindelijk in een debat in een plenaire zitting behandeld zal worden in aanwezigheid van de Hoge Vertegenwoordiger, die, zoals wij begrepen hebben, deze week niet beschikbaar is.</p>
      <p sl="en">En daarom, zonder het onderwerp als minder belangrijk af te willen doen, is het veel beter om het procédé voort te zetten zodanig dat wij een breed debat hebben kunnen voeren. Dit zal ons besluit geloofwaardigheid verlenen.</p>
    </intervention>
    <intervention id="1-021-000" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, er is iets wat ik niet begrijp. Vorige week, tijdens de Conferentie van voorzitters, zei u dat we in maart een debat over Rusland zouden houden omdat barones Ashton dan aanwezig zou zijn. Ook zei u tijdens de Conferentie van voorzitters dat we een debat over Rusland moesten organiseren omdat de heer Poetin een bezoek zou brengen aan de Commissie, of beter gezegd aan de heer Barroso.</p>
      <p sl="fr">Volgens de informatie die ik vanmorgen heb gekregen, komt de heer Poetin niet naar de Commissie. Weet u hier meer van? Het debat is vorige week alleen aangevraagd omdat de heer Poetin zou komen. Toch staat er nog steeds een debat over Rusland, samen met een resolutie, op de planning voor maart.</p>
      <p sl="fr">Ik zou nu graag informatie willen krijgen over wat we hebben besproken.</p>
    </intervention>
    <intervention id="1-022-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">De verklaring van de vicevoorzitter van de Commissie en hoge vertegenwoordiger van de Unie voor buitenlandse zaken en veiligheidsbeleid over de rechtsstaat in Rusland wordt als derde punt op de agenda van dinsdagochtend ingeschreven. De termijn voor de indiening van ontwerpresoluties is dinsdag 15 februari om 10.00 uur. De termijn voor de indiening van amendementen en gezamenlijke ontwerpresoluties is woensdag 16 februari om 10.00 uur. De termijn voor de indiening van amendementen op de gezamenlijke ontwerpresoluties is echter woensdag 16 februari om 11.00 uur. Er zullen dus na woensdag 16 februari 11.00 uur geen ontwerpresoluties of amendementen meer geaccepteerd worden. De stemming vindt op donderdag plaats.</p>
      <p sl="nl">Dames en heren, er is nog een verzoek met betrekking tot de dinsdag. De Fractie van de Europese Volkspartij (Christendemocraten) heeft verzocht om inschrijving op de agenda van een verklaring van de Commissie over de situatie op Lampedusa. De heer Mauro zal dit verzoek motiveren. Mijnheer Mauro, het woord is aan u.</p>
    </intervention>
    <intervention id="1-023-000" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">namens de PPE-Fractie . – Mijnheer de Voorzitter, zoals u terecht hebt opgemerkt, hebben we hier te maken met historische gebeurtenissen die een buitengewone toename van de migratiestroom richting Europa veroorzaken. Hoewel op dit moment Lampedusa overspoeld wordt door deze buitengewone stroom migranten, heeft het proces van destabilisering en verandering in de Maghreb effecten voor Europa als geheel.</p>
      <p sl="it">Daarom achten we het hoogstnoodzakelijk dat de Commissie het woord neemt om zowel in te gaan op de humanitaire gevolgen als op de achterliggende strategische problemen die we zouden moeten oplossen teneinde ons beleid ten opzichte van het Middellandse Zeegebied te kunnen herzien. Gezien het urgente karakter van deze zaak vragen wij derhalve om een afzonderlijk debat morgenmiddag met commissaris Malmström en het inkorten van het vragenuur met de Commissie met een half uur.</p>
    </intervention>
    <intervention id="1-024-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de S&amp;D-Fractie. – Mijnheer de Voorzitter, ook de S&amp;D-Fractie is ook van mening dat wij dit voorstel moeten doen. Ik zou de heer Mauro en het Parlement echter willen aanbevelen om de tekst wat duidelijker te maken. Het gaat toch om een enorme golf van vluchtelingen, en het gaat de mogelijkheden van Italië, en van ieder ander land in het Middellandse Zeegebied, ongetwijfeld te boven om dat alleen aan te pakken. En naast Italië zullen zeker ook andere landen met een massale vluchtelingenstroom worden geconfronteerd. We kunnen er wel van uit gaan dat ook Malta, Griekenland en Spanje binnen afzienbare tijd met dit probleem zullen worden geconfronteerd. Daarom vinden wij dat de titel van het debat heel zorgvuldig moet worden gekozen. Er moet een statement van de Commissie komen over de maatregelen die de Europese Unie meteen kan nemen om Italië en andere betrokken lidstaten te helpen bij het opvangen van deze vluchtelingenstroom.</p>
    </intervention>
    <intervention id="1-026-000" speaker_id="96821" name="Rui TAVARES" is_mep="True" mode="spoken" nationality="Portugal" birth_date="29-07-1972" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="en">Mijnheer de Voorzitter, ik wil het voorstel van de heer Schultz steunen omdat het over meer gaat dan alleen Lampedusa: er liggen 5 000 kilometers tussen Marokko en Syrië, en met elke kilometer groeit het humanitaire risico. Het gaat er niet om te weten of de Europese Unie de Italiaanse overheid zal helpen maar om te weten of we als continent kunnen handelen bij een risico dat het gehele continent aangaat. Dat is de taak die ons te wachten staat.</p>
    </intervention>
    <intervention id="1-027-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">We gaan nu verder met het vaststellen van een titel voor dit debat. De Fractie van de Progressieve Alliantie van Socialisten en Democraten in het Europees Parlement heeft de volgende titel voorgesteld: “EU-maatregelen ter ondersteuning van Italië in verband met migratiestromen.” Als ik me niet vergis, wil de heer Schulz een wijziging voorstellen.</p>
    </intervention>
    <intervention id="1-028-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de S&amp;D-Fractie. – Mijnheer de Voorzitter, ik wil nog een keer proberen om het heel precies te formuleren: we willen graag dat de Commissie een statement aflegt over de maatregelen die de Europese Unie meteen kan nemen om Italië en andere landen die hiermee worden geconfronteerd te helpen bij het opvangen van de vluchtelingenstroom die nu op ze af komt.</p>
    </intervention>
    <intervention id="1-029-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Ik begrijp het. De voorgestelde titel luidt als volgt: “Onmiddellijke EU-maatregelen ter ondersteuning van Italië en andere lidstaten die geconfronteerd worden met uitzonderlijke migratiestromen.”</p>
      <a text="(Het Parlement willigt het verzoek in)"/>
      <p sl="nl">Met betrekking tot de woensdag:</p>
      <p sl="nl">Er zijn geen wijzigingen voorgesteld.</p>
      <p sl="nl">Met betrekking tot de donderdag:</p>
      <p sl="nl">De Fractie Europa van Vrijheid en Democratie heeft verzocht om inschrijving op de agenda van de mondelinge vraag aan de Commissie over het beroep dat is aangespannen tegen het Europees arrestatiebevel in de zaak-Julian Assange. Wie kan ik het woord geven over dit verzoek?</p>
    </intervention>
    <intervention id="1-030-000" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">namens de EFD-Fractie . – Mijnheer de Voorzitter, deze mondelinge vraag gaat niet over de schuld of onschuld van de heer Assange in de aanklacht wegens verkrachting die in Zweden tegen hem loopt. Het gaat hier over de procedure van het Europees arrestatiebevel en of dit voor politieke doeleinden wordt misbruikt.</p>
      <p sl="en">Het Europees arrestatiebevel kan er voor zorgen dat elke Europese burger uitgeleverd wordt zonder dat het een rechtbank is toegestaan om de prima facie bewijsvoering te bestuderen, en er is haast geen mogelijkheid om uitlevering te weigeren. Het Europees aanhoudingsbevel kan heel gemakkelijk misbruikt worden of ingezet worden tegen politieke dissidenten.</p>
      <p sl="en">Gaat de zaak-Assange over vermeende criminele daden gepleegd in Zweden of over de wens van de Verenigde Staten om hem uitgeleverd te krijgen vanuit een Europees land dat meewerkt? Om deze zaak te begrijpen is het nodig dat wij deze procedure bespreken. Op die manier kunnen we bepalen of het Europees arrestatiebevel verkeerd wordt gebruikt en wordt misbruikt. Er is een volledig debat nodig in dit Huis met bijdragen van alle kanten van het politieke spectrum. Stemt u alstublieft vóór.</p>
    </intervention>
    <intervention id="1-031-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">namens de S&amp;D-Fractie . – Mijnheer de Voorzitter, in 2004 veroorzaakte een Iers staatsburger een dodelijk ongeval in Hongarije. Maar pas afgelopen vrijdag ontvingen we het besluit van de Ierse autoriteiten dat de man kon afreizen naar Hongarije voor de rechtszaak.</p>
      <p sl="en">Daarom moet deze procedure strenger worden, op Europees niveau, dan ze vandaag de dag is. Anders zullen slachtoffers jaren moeten wachten, niet alleen in deze zaak, maar ook in andere zaken. Deze procedure moet veel strenger worden, en daarom stemmen wij, natuurlijk, vóór.</p>
    </intervention>
    <intervention id="1-032-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de S&amp;D-Fractie . – Mijnheer de Voorzitter, ik heb een vraag over het Reglement. Ik weet niet of wij als Europees Parlement wel een principieel debat kunnen voeren over het Europees aanhoudingsbevel. Je kunt voor of tegen dit aanhoudingsbevel zijn, en voor of tegen de uitvoering daarvan, maar het Reglement staat volgens mij niet toe dat we in het Parlement een lopende procedure behandelen. Als dat wel zou kunnen, zou ik ook nog wel een paar gevallen kunnen noemen die we hier zouden kunnen bespreken. Het lijkt me echter werkelijk niet verstandig om in het Europees Parlement een principedebat te voeren over een lopende procedure.</p>
    </intervention>
  </section>
  <section id="creitem13" title="13. Uitvoering van de dienstenrichtlijn (debat)">
    <intervention id="1-035-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Aan de orde is het verslag over de tenuitvoerlegging van de dienstenrichtlijn 2006/123/EG [2010/2053(INI) ] - Commissie interne markt en consumentenbescherming. Rapporteur: Evelyne Gebhardt (A7-0012/2011).</p>
    </intervention>
    <intervention id="1-036-000" speaker_id="1913" name="Evelyne GEBHARDT" is_mep="True" mode="spoken" role="rapporteur" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">Mijnheer de Voorzitter, dames en heren, we hebben de dienstenrichtlijn lang en breed besproken in het Europees Parlement, en we hebben indertijd uitvoerig nagedacht over de manier waarop we die richtlijn om konden zetten, en hoe we ervoor konden zorgen dat dienstverleners zich in de Europese Unie vrij kunnen bewegen. Dat was belangrijk politiek werk. Daarom hebben wij als Parlement besloten dat we niet alleen de wetten willen vastleggen, maar dat we ook willen toetsen hoe de dienstenrichtlijn in de lidstaten daadwerkelijk wordt omgezet. Dat moet volgens ons namelijk juist, correct en goed gebeuren. De Europese Commissie heeft ons beloofd dat ze ons daarbij zal helpen. Daarom zou ik commissaris Barnier willen bedanken, hij heeft ons hiervoor belangrijke informatie geleverd.</p>
      <p sl="de">We hebben ons met name met vier onderwerpen bezig gehouden: de procedure voor de evaluatie, de specifieke loketten (één-loket-aanspreekpunten) , de administratieve samenwerking en het toepassingsgebied van de richtlijn.</p>
      <p sl="de">Over het eerste punt wil ik het volgende zeggen: de wederzijdse beoordeling is één van de kernpunten van dit voorstel. Het Parlement en ik, als toenmalige rapporteur, hebben gezegd dat we er eigenlijk tegen zijn, omdat dat tot heel veel bureaucratie in de lidstaten leidt. Ook uit de lidstaten hoor ik nu klachten over de bureaucratie, maar ik wil heel duidelijk nog eens tegen de lidstaten zeggen dat zij dit wilden, en niet het Parlement! Zij hebben dat in het wetsvoorstel opgenomen, en dan zijn ze ook zelf verantwoordelijk voor de gevolgen, ook wanneer bijvoorbeeld de gemeenten beginnen te klagen over wat de Europeanen weer voor leuks hebben bedacht.</p>
      <p sl="de">Verder wil ik het hebben over de loketten: die zijn het antwoord op onze politieke eis. Wij hebben heel duidelijk gezegd dat het principe dat aan de dienstenrichtlijn ten grondslag ligt niet het oorsprongsland is, maar het gastland. Dat betekent dat de dienstverrichters het recht moeten respecteren van het land waar ze werken. Daarom is het des te belangrijker dat ze via de specifieke loketten niet alleen informatie krijgen over het recht waaraan ze zich moeten houden, maar ook de nodige hulp om het recht in de lidstaten volledig en correct toe te passen. In dat verband vind ik het erg jammer dat die specifieke lokettenloketten in veel lidstaten weliswaar zijn ingericht – al is het nog niet overal gebeurd - maar dat men daarbij lang niet ver genoeg is gegaan; in bepaalde gevallen is het loket niet meer dan een internetportaal. Voor ons als Europees Parlement is dat niet genoeg, daar moet veel meer achter staan. Daar moeten mensen achter staan die de dienstverrichters werkelijk de nodige hulp kunnen bieden. Het gaat ook om de taal van die dienstverlening. Het is niet genoeg wanneer dat in de landstaal en misschien nog in het Engels gebeurt. Ik ben van mening dat het juist voor dienstverrichters belangrijk is dat ook de taal van het buurland kan worden gebruikt, en dat hadden we in het Europees Parlement ook zo besproken. Ik zeg dat ook met het oog op mijn Poolse collega, de Voorzitter: in het grensgebied tussen Duitsland en Polen moeten beide talen toegelaten zijn: in Polen Duits, en in Duitsland Pools, zodat de informatie en de ondersteuning optimaal zijn, en zodat de kleine ondernemers, die niet allemaal zo goed Engels spreken, hun diensten werkelijk grensoverschrijdend kunnen aanbieden.</p>
      <p sl="de">Ook de administratieve samenwerking is een belangrijk punt, en dat gaat de goede kant op. De lidstaten moeten echter nog veel meer doen voor de samenwerking, en ook voor de opleiding en bijscholing van de ambtenaren, zodat we dit systeem werkelijk goed kunnen toepassen.</p>
      <p sl="de">Mijn laatste punt is het toepassingsgebied: ik wil nogmaals heel duidelijk zeggen dat we alle diensten van algemeen economisch belang uit het toepassingsgebied van artikel 16 hebben gehaald, en ik verwacht van de lidstaten dat ze zich daar ook aan houden. Wanneer ze deze diensten willen opnemen in het toepassingsgebied van de dienstenrichtlijn, dan is dat hun goede recht, maar dan mogen ze niet zeggen dat dit aan de dienstenrichtlijn te wijten is, dan is dat hun bewuste politieke keuze, en dan moeten ze daarvoor ook zelf de verantwoordelijkheid op zich nemen. Dat verwacht ik in dit verband van de lidstaten.</p>
    </intervention>
    <intervention id="1-037-000" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie . – Mijnheer de Voorzitter, bedankt voor uw hartelijke woorden van welkom. Net als elke maand is het mij een groot genoegen hier te zijn. Ik wil het Parlement bedanken, en mevrouw Gebhardt in het bijzonder, voor zijn geduld en zijn waakzaamheid. Ik kan begrijpen waarom het Parlement veeleisend is met betrekking tot de juiste tenuitvoerlegging van deze richtlijn, die iets meer dan vier jaar geleden is aangenomen. Mevrouw Gebhardt sprak over lange discussies hier in het Parlement. Daarvóór vonden discussies plaats; en ook buiten het Parlement waren er discussies.</p>
      <p sl="fr">Ik kan me nog een paar van de verhitte discussies over dit onderwerp herinneren; vaak interessant en soms aan de irrationele kant. En verder, mevrouw Gebhardt, ben ik de doorslaggevende rol niet vergeten die het Parlement speelde, aangespoord door u en de heer Harbour, bij het verbeteren van het oorspronkelijke voorstel van de Commissie en het doorbreken van de impasse waarin we ons toen bevonden. Daarbij werd de algemene strekking behouden van de richtlijn, die erop gericht is – en dit is duidelijk een van de belangrijkste uitdagingen van de interne markt – om groei en werkgelegenheid te bevorderen, want het is vandaag duidelijk, dames en heren, dat negen van de tien nieuwe banen die in de Europese economie worden geschapen, gecreëerd worden in de dienstensector. Ik kan u zeggen dat ik heel graag zou zien dat er ook nieuwe banen werden gecreëerd in de industriële sector. Dat leidt natuurlijk tot nieuwe problemen met betrekking tot het Europese beleid dat we zouden moeten aanmoedigen om een basis voor industriële productie te behouden. Diensten zijn echter een bron van groei en werkgelegenheid.</p>
      <p sl="fr">Het Parlement heeft met het nieuwe verslag van mevrouw Gebhardt nogmaals zijn inzet voor dit project getoond, en mevrouw Gebhardt zelf heeft laten zien dat zij zeer standvastig is, als ik het zo mag stellen. Persoonlijk ben ik deze keer blij met haar standvastigheid wat betreft de follow-up van de omzetting en de juiste tenuitvoerlegging van deze richtlijn, wat een noodzakelijke voorwaarde is voor de voltooiing van de interne markt voor diensten.</p>
      <p sl="fr">Op het moment dat ik hier sta, vier jaar na de aanneming van deze richtlijn, heeft die al een aantal tastbare resultaten opgeleverd. We hebben, dames en heren, meer dan duizend meldingen van aanpassingen van de wetgevingen binnen de lidstaten ontvangen. Soms waren dat algemene teksten of kaderteksten aan de hand waarvan veranderingen worden ingevoerd binnen elk land, of zelfs elke regio. In feite zijn er al enkele duizenden veranderingen in de nationale of regionale wetgevingen doorgevoerd onder invloed van deze richtlijn. Wij zijn van mening dat er nog een groot potentieel over is en daarom moeten we doorgaan.</p>
      <p sl="fr">Mevrouw Gebhardt heeft een heel belangrijk onderwerp aangesneden, namelijk dat van een van de instrumenten van de dienstenrichtlijn – de specifieke loketten. Ik sta volledig achter de ambitieuze aanpak die het Parlement hanteert om erop toe te zien dat deze specifieke loketten heel snel echte administratieve portalen worden die bedrijven in staat stellen om al hun procedures en formaliteiten online te regelen – en dat, mevrouw Gebhardt, dames en heren, moet verder gaan dan dat wat binnen het toepassingsgebied van de dienstenrichtlijn valt.</p>
      <p sl="fr">Met dat in ons achterhoofd werken wij samen met de lidstaten aan de grensoverschrijdende interoperabiliteit van elektronische handtekeningen. Ik zal u, waarschijnlijk aan het eind van dit jaar, een tekst voorleggen over elektronische handtekeningen en over de grensoverschrijdende interoperabiliteit van elektronische identiteiten en documenten. Ik deel ook uw standpunt over het belang van het beschikbaar stellen van specifieke loketten die echt meertalig zijn – een essentieel onderdeel van hun meerwaarde – zodat mensen ze in hun eigen taal kunnen gebruiken en een antwoord in hun eigen taal kunnen krijgen, ook over de grens, zodat we dit instrument – specifieke loketten – toegankelijk kunnen maken, in het bijzonder voor het MKB. Overigens is een van de manieren om deze administratieve samenwerking te verbeteren en de specifieke loketten te ontwikkelen, zoals u wilt, dat wij tegelijkertijd de kwaliteit van elektronische vertalingen verbeteren. Dit kunnen we later misschien bespreken met betrekking tot de octrooien.</p>
      <p sl="fr">Ik zal me er binnen het college, samen met mijn collega’s die zich bezighouden met deze verschillende programma’s – omdat zij verdeeld zijn over meerdere directoraten-generaal – persoonlijk voor inzetten om het onderzoek naar en de ontwikkeling van elektronische programma’s te intensiveren. Dat om te garanderen dat we zo spoedig mogelijk over de allerbeste en meest verfijnde vertalingen beschikken, niet alleen voor octrooien, maar ook voor andere doeleinden, zoals de specifieke loketten en het Informatiesysteem voor de interne markt (IMI). Het zal een grote verandering teweeg brengen voor ons allemaal, die in meer dan 23 talen moeten werken, om een perfecte vertaling te kunnen hebben dankzij deze gecomputeriseerde en elektronische programma’s. Ik ben het ook eens met de visie van het Parlement met betrekking tot de noodzaak om nationale ambtenaren op te leiden zodat zij een echte cultuur van administratieve samenwerking tot stand brengen, voor zover dat nog niet gebeurd is.</p>
      <p sl="fr">Mevrouw Gebhardt, we zullen ook het gebruik van het IMI, dat ik zojuist genoemd heb, blijven aanmoedigen. Vandaag – ik heb dit onderwerp onlangs bestudeerd – zijn bijna 5 000 Europese autoriteiten geregistreerd in het IMI, en mijn doel is heel eenvoudig: ik wil van het IMI een soort administratieve Facebook maken, als ik die uitdrukking mag gebruiken, met een vertaalfunctie. Dames en heren, mijn portefeuille omvat drie zeer belangrijke instrumenten om Europa dichter tot de burgers en het MKB te brengen. Dat zijn: de specifieke loketten, het IMI en het netwerk voor probleemoplossing in de interne markt (Solvit). Daarom kunt u op mij rekenen; ik zal zelfs specifiek met deze drie instrumenten aan de slag gaan om ze middelen te verschaffen, met name op vertaalgebied, maar ook op andere gebieden, en om na te gaan hoe ze in elk land ten uitvoer worden gebracht.</p>
      <p sl="fr">Bovendien zal ik meer doen dan alleen dingen uitleggen aan u; ik zal alles ook gaan toelichten in de hoofdsteden, zoals beloofd zal ik elke week een Europese hoofdstad bezoeken en in elke hoofdstad zal ik een workshop geven voor de nationale ambtenaren die onze richtlijnen ten uitvoer moeten leggen: over beroepskwalificaties, diensten en openbare aanbestedingen. Ik zal elke keer nagaan hoe en op welke manier deze instrumenten – specifieke loketten, het netwerk voor probleemoplossing in de interne markt (SOLVIT) en het IMI – worden uitgevoerd en gebruikt. Zo was ik vorige week in Luxemburg en zal ik deze week naar Slovenië gaan om deze controle uit te voeren met de ambtenaren, die ik nodig heb om ervoor te zorgen dat de interne markt naar behoren functioneert.</p>
      <p sl="fr">We zullen daarom op dezelfde manier blijven samenwerken met de lidstaten om erop toe te zien dat de dienstenrichtlijn niet alleen wordt omgezet, maar ook daadwerkelijk op de juiste manier ten uitvoer wordt gelegd. Afhankelijk van wat er wordt besproken in het debat dat we nu gaan houden, blijf ik beschikbaar om het Parlement meer gedetailleerde antwoorden te verstrekken met betrekking tot de follow-up van de tenuitvoerlegging van deze dienstenrichtlijn.</p>
    </intervention>
    <intervention id="1-038-000" speaker_id="96862" name="Sophie AUCONIE" is_mep="True" mode="spoken" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">rapporteur voor advies van de Commissie economische en monetaire zaken . – Mijnheer de Voorzitter, commissaris, dames en heren, we gaan hier nu niet de tenuitvoerlegging beoordelen van de dienstenrichtlijn die dit Parlement in 2006 heeft uitgewerkt en vervolgens aangenomen. Daar is het nog veel te vroeg voor. Veel landen hebben de richtlijn nog niet volledig of op de juiste wijze omgezet. Dat is precies de reden voor dit initiatiefverslag.</p>
      <p sl="fr">Allereerst wordt de nadruk gelegd op het belang van het openstellen van de dienstensector in Europa, zowel in economisch als in maatschappelijk opzicht. Zoals u al zei, commissaris, vertegenwoordigen de bestreken activiteiten 40 procent van het bbp en de werkgelegenheid in Europa, en wordt het potentieel voor groei geschat op 0,6-1,5 procent van het bbp. Zoals u zojuist al zei, commissaris, negen van de tien banen, dus een aanzienlijke economische impact.</p>
      <p sl="fr">Verder worden in het verslag de fundamentele elementen van de omzetting van de richtlijn benadrukt. Ik zal zelf de nadruk leggen op twee aspecten die u zelf ook al had benadrukt, mevrouw Gebhardt.</p>
      <p sl="fr">Als eerste de specifieke loketten. We moeten niet vergeten dat ons doel natuurlijk is om de levering van diensten in heel Europa te vergemakkelijken. In de praktijk betekent dit dat ondernemers die een bedrijf willen opzetten in het buitenland of grensoverschrijdende diensten leveren, de mogelijkheid moeten hebben om een specifiek loket te gebruiken. Dit loket geeft uitleg over alle formaliteiten en procedures die zij dienen te doorlopen op hun zaak op te zetten, en dat in hun eigen taal. Deze specifieke loketten zijn de sleutel tot het succes van de dienstenrichtlijn. Ze moeten eenvoudig toegankelijk zijn, zowel fysiek als elektronisch – zoals gezegd – en ze moeten doeltreffend en interoperabel zijn. Het is belangrijk om geen verlammende administratieve rompslomp te creëren voor onze ondernemers, die vaker wel dan niet tot het MKB behoren.</p>
      <p sl="fr">Het tweede aspect betreft het toepassingsgebied van de richtlijn. In de richtlijn wordt een reeks terreinen van het toepassingsgebied ervan uitgesloten vanwege de specifieke aard ervan. Dat geldt met name voor niet-economische diensten van algemeen belang, aangezien economische diensten van algemeen belang, in principe, bestreken zijn. Naar mijn mening ontbreekt het hier aan rechtszekerheid, en we moeten goed in de gaten houden hoe de lidstaten deze regels toepassen.</p>
      <p sl="fr">Tot slot denk ik dat we een goed politiek debat op Europees niveau moeten houden over wat we bedoelen met diensten van algemeen belang en over de regels die we daaraan willen opleggen.</p>
    </intervention>
    <intervention id="1-039-000" speaker_id="34249" name="Filiz HYUSMENOVA" is_mep="True" mode="spoken" nationality="Bulgaria" birth_date="10-06-1966" birth_place="Silistra" p_group="Group of the Alliance of Liberals and Democrats for Europe - Vice" m_state="BG">
      <p sl="bg">rapporteur voor advies van de Commissie regionale ontwikkeling. – Mijnheer de Voorzitter, de lidstaten hebben drie jaar de tijd gehad om de dienstenrichtlijn in nationale wetgeving om te zetten. Een jaar na deze uiterste termijn kunnen we deze omzetting evalueren en perspectieven voor grotere vooruitgang in kaart brengen.</p>
      <p sl="bg">Het verslag van de Europese Commissie toont duidelijk de verscheidenheid aan wettelijke en administratieve vereisten in de lidstaten en de verschillende benaderingen en maten waarin de richtlijn ten uitvoer is gelegd. Een interne dienstenmarkt is van groot belang om nieuwe banen te scheppen. Daarom ben ik van mening dat de Commissie en de lidstaten alle wettelijke en administratieve barrières die er nog zijn, op proactieve wijze dienen te slechten.</p>
      <p sl="bg">Het midden- en kleinbedrijf moet extra steun krijgen. Het zou het leven van dienstverleners aanzienlijk vergemakkelijken indien het veeltaligheidsbeginsel op individuele contactpunten werd toegepast en de voordelen van e-bestuur op grotere schaal zouden worden benut.</p>
    </intervention>
    <intervention id="1-040-000" speaker_id="28275" name="Małgorzata HANDZLIK" is_mep="True" mode="spoken" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">namens de PPE-Fractie . – Mijnheer de Voorzitter, in de eerste plaats zou ik de rapporteur van harte willen bedanken voor de uitstekende samenwerking en haar compromisbereidheid. Ik durf te stellen dat de dienstenrichtlijn van cruciaal belang is voor de goede werking van de interne markt. Als deze richtlijn niet naar behoren ten uitvoer wordt gelegd, kunnen we de visie van Jacques Delors wel vergeten en zullen veel initiatieven van de Single Market Act loze beloften blijven. Namens mijn fractie, de Fractie van de Europese Volkspartij (Christen-Democraten), roep ik de lidstaten daarom met klem op om hun achterstand bij de omzetting van de richtlijn weg te werken. Nu de crisis achter de rug is, hebben we de dienstenrichtlijn meer dan ooit nodig.</p>
      <p sl="pl">In het verslag dat in de Commissie interne markt en consumentenbescherming is aangenomen, wordt veel belang – volgens mij zelfs het meeste belang – gehecht aan de specifieke loketten die vanuit het oogpunt van de gebruikers nog niet optimaal functioneren. In sommige gevallen is een groot aantal procedures nog steeds niet beschikbaar in elektronische vorm. Wij willen dat deze specifieke loketten zich ontwikkelen tot allesomvattende portalen voor elektronisch contact met de overheid. We mogen echter niet vergeten dat het uitgangspunt niet in alle EU-lidstaten hetzelfde was. In een aantal landen zijn de specifieke loketten tot stand gekomen op basis van bestaande structuren, terwijl ze in andere lidstaten van nul zijn opgebouwd. Desalniettemin willen wij dat dienstverrichters in alle lidstaten op dezelfde manier worden geholpen. Daarom is het volgens mij noodzakelijk dat de Commissie een reeks beste praktijken ontwikkelt die de lidstaten kunnen helpen bij hun verdere werkzaamheden met betrekking tot deze specifieke loketten.</p>
      <p sl="pl">Tot slot zou ik nog kort willen ingaan op het onlangs gepubliceerde verslag over wederzijdse beoordeling. Ook in het verslag van de Commissie interne markt en consumentenbescherming werd reeds gesteld dat bepaalde lidstaten niet ambitieus genoeg zijn geweest op het vlak van de vereenvoudiging van regelgeving. Ze kiezen er immers vaak voor om een oude eis door een nieuwe te vervangen. Helaas wordt deze vrees bevestigd in het verslag aangaande wederzijdse beoordeling. We hebben nog altijd te maken met situaties waarin EU-lidstaten proberen regels toe te passen waarvoor soms geen rechtvaardiging kan worden gevonden in de bepalingen van de dienstenrichtlijn. Ik hoop dat de verdere werkzaamheden met betrekking tot de richtlijn een einde kunnen maken aan dit fenomeen.</p>
    </intervention>
    <intervention id="1-041-000" speaker_id="28177" name="Bernadette VERGNAUD" is_mep="True" mode="spoken" nationality="France" birth_date="16-09-1950" birth_place="Montluçon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">namens de S&amp;D-Fractie . – Mijnheer de Voorzitter, commissaris, dames en heren, de dienstenrichtlijn heeft bij de bespreking ervan in het Parlement een ongekend politiek debat op gang gebracht.</p>
      <p sl="fr">Dankzij de inspanningen om tot een compromis te komen, onder leiding van mevrouw Gebhardt, die ik feliciteer, was de tekst die het Parlement aannam in 2006 er een die de behoefte om de interne markt voor diensten te stimuleren als een bron voor potentiële groei en banenschepping in overeenstemming bracht met de eerbiediging van de sociale rechten, het arbeidsrecht en de specifieke aard van diensten van algemeen belang.</p>
      <p sl="fr">Om dit zeer kwetsbare evenwicht in stand te houden, moest de richtlijn met de grootste zorg worden omgezet. Dat zorgde voor veel lidstaten voor problemen, denk aan moeilijkheden met het toepassen van de specifieke loketten en de procedure van wederzijdse beoordeling.</p>
      <p sl="fr">Op dit moment maak ik me zorgen over, en zet ik vraagtekens bij, de keuze die Frankrijk heeft gemaakt; het is heel erg een minderheidskeuze die zal leiden tot bepalingen die over een hele reeks wetten en decreten worden verspreid. Ik betreur ook de zeer beperkende interpretatie van het toestaan van de verrichting van diensten. Dit zal leiden tot rechtsonzekerheid voor sociale diensten met betrekking tot de zorg voor jonge kinderen en gehandicapten, hoewel de richtlijn voorziet in mogelijkheden voor afwijkingen en uitsluitingen.</p>
      <p sl="fr">Het Parlement speelt zijn rol, en zal dat blijven spelen, in de follow-up van de succesvolle tenuitvoerlegging van deze richtlijn, die ervoor zorgt dat de interne markt banen schept en dichter bij de burgers komt te staan, en dat Europa elke dag wordt gezien als iets positiefs, niet als iets negatiefs.</p>
      <p sl="fr">Daarom verzoek ik de lidstaten en de Commissie om hun inspanningen te vergroten om een volledig transparante procedure voor alle Europese burgers te garanderen.</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="1-042-000" speaker_id="96709" name="Morten LØKKEGAARD" is_mep="True" mode="spoken" nationality="Denmark" m_state="DK">
      <p sl="da">namens de ALDE-Fractie . – Mijnheer de Voorzitter, ongetwijfeld was het in 2006 slechts weinigen duidelijk dat ze meewerkten aan de totstandkoming van een zeer belangrijk instrument om de EU te helpen uit de crisis te komen die aanstaande was. Met het potentieel om het bbp van de EU met 1,5 procent te laten stijgen en een groot aantal nieuwe banen te creëren, moeten we zeggen dat we, door dit instrument aan te nemen, een reuzensprong hebben genomen richting het vrije verkeer van diensten. Op dit moment in 2011 is het voor iedereen duidelijk dat we een crisis van een zekere omvang hebben en daarom is het natuurlijk ook bijzonder jammer dat enkele lidstaten nog steeds nalaten om belangrijke delen van deze richtlijn uit te voeren. Dit verslag komt daarom op een zeer gepast moment. Het tegenwerken van de hefboom voor groei gaat tegen het gezonde verstand in en benadeelt de goede leerlingen in de klas, waaronder mijn thuisland, die het nut en het voordeel zagen van een snelle, doeltreffende en correcte uitvoering van de richtlijn.</p>
      <p sl="da">Tot zover de reprimande. Nu wil ik verdergaan met de lichtpuntjes, waarmee we ons voornamelijk mee moeten bezighouden, hetgeen we ook gedaan hebben in het verslag. We zijn er naar mijn mening met het verslag in geslaagd om de politieke strijd van het verleden te vermijden en dat is belangrijk, omdat we onze krachten voor heel veel andere dingen kunnen gebruiken. Ik wil slechts drie dingen noemen: ten eerste is het belangrijk om ons voordeel te doen met onze ervaringen met het screeningsproces en het wederzijdse evaluatieproces, die beiden een voordeel vormen omdat ze in de toekomst toegepast kunnen worden op andere richtlijnen. Er is dus behoefte aan meer transparantie met betrekking tot het proces en ik hoop dat het verslag hieraan kan bijdragen.</p>
      <p sl="da">Ten tweede is het natuurlijk belangrijk om de administratieve samenwerking te bevorderen, niet in het minst door middel van het informatiesysteem voor de interne markt (IMI), zoals reeds enkele malen is genoemd. Ten derde is het belangrijk, zoals de meesten reeds hebben gezegd, om specifieke loketten te ontwikkelen tot een alomvattend ”e-overheidscentrum” dat de administratieve lasten kan verlichten voor dienstverlenende bedrijven met exportambities.</p>
      <p sl="da">Ik wil tot slot mevrouw Gebhardt en de andere rapporteurs danken voor de goede samenwerking. Ik vind dat we erin geslaagd zijn enkele nuttige compromissen te bereiken over een moeilijke tekst.</p>
    </intervention>
    <intervention id="1-043-000" speaker_id="96711" name="Pascal CANFIN" is_mep="True" mode="spoken" nationality="France" birth_date="22-08-1974" birth_place="Arras" m_state="FR">
      <p sl="fr">namens de Verts/ALE-Fractie . – Mijnheer de Voorzitter, commissaris, mevrouw Gebhardt, in 2006 stemde mijn fractie, de Fractie De Groenen/Vrije Europese Alliantie, tegen de dienstenrichtlijn, en vandaag vinden wij het verslag waarin de tenuitvoerlegging van deze dienstenrichtlijn, voorheen bekend onder de naam Bolkestein-richtlijn, wordt beoordeeld, in dezelfde mate ontoereikend. De Verts/ALE-Fractie zal daarom tegen dit verslag stemmen.</p>
      <p sl="fr">Ik wil graag duidelijk maken, mevrouw Gebhardt, dat u alles heeft gedaan wat in uw vermogen lag om tot de best mogelijke compromissen te komen. Toch ben ik van mening dat er in dit verslag helaas enkele rode lijnen zijn overschreden, en daarom kunnen wij er niet voor stemmen.</p>
      <p sl="fr">Ik wil ook graag zeggen dat u zeer zorgvuldig hebt benadrukt dat we de verschillende verantwoordelijkheden niet door elkaar moeten halen, en ik wil de verantwoordelijkheden van de lidstaten zeker niet verwarren met die van de Europese Unie.</p>
      <p sl="fr">Als Frankrijk de dienstenrichtlijn bijvoorbeeld zou omzetten en ervoor zou kiezen om er kinderdagverblijven in op te nemen, terwijl vrijwel alle andere landen ervoor kiezen om dat niet te doen, is dat duidelijk de verantwoordelijkheid van de Franse regering en niet van de Europese Unie. Daarom stemt de Verts/ALE-Fractie zeker niet tegen dit verslag om de manier te bekritiseren waarop de richtlijn is omgezet in Frankrijk, maar wij stemmen tegen om twee hoofdpunten.</p>
      <p sl="fr">Ten eerste hebben wij er tijdens de discussies keer op keer om gevraagd dat de lidstaten de gevolgen zouden beoordelen die de oorspronkelijke omzetting van de dienstenrichtlijn had voor de kwaliteit van banen en diensten. Helaas kon die beoordeling van de gevolgen voor de werkgelegenheid en de kwaliteit van de diensten niet in het verslag worden opgenomen.</p>
      <p sl="fr">Ten tweede hebben we gevraagd om een beoordeling van de kosten voor overheidsinstanties. Telkens als we bijvoorbeeld proberen stappen te ondernemen om de financiële markten te reguleren, krijgen we te horen dat dat een fortuin gaat kosten. In dit geval hebben we torenhoge kosten voor overheidsinstanties op een moment dat de begrotingen krap zijn, en niemand wil die kosten beoordelen om de voor- en nadelen van de dienstenrichtlijn tegen elkaar af te wegen.</p>
      <p sl="fr">Ten slotte een vraag aan commissaris Barnier. Helaas zijn we er niet in geslaagd om in dit verslag een garantie te krijgen dat de Europese Commissie eindelijk nota zal nemen van artikel 14 van het Verdrag van Lissabon en een voorstel voor een richtlijn over openbare diensten zal indienen. Kunt u ons vertellen wanneer de Commissie eindelijk haar verantwoordelijkheid zal nemen op dit punt?</p>
    </intervention>
    <intervention id="1-044-000" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">namens de ECR-Fractie. – Mijnheer de Voorzitter, vanavond vindt hier een belangrijk debat plaats met de Commissie interne markt en consumentenbescherming, om aan te tonen dat de dienstenrichtlijn – waar we zo hard aan gewerkt hebben in het vorige Parlement onder leiding van Evelyne Gebhardt, met bijdragen van vele collega’s, inclusief mijzelf – absoluut onmisbaar is bij het creëren van groei en banen in de Europese economie.</p>
      <p sl="en">Tegen de heer Canfin en anderen wil ik zeggen dat er veel in is geïnvesteerd, zowel qua tijd en middelen, en in systemen als de specifieke loketten, om deze banen en groei te creëren, maar nu moet het uitgevoerd worden. Het probleem met dit verslag is dat we al zo veel werk hebben verricht, maar dat we nu de resultaten van dat werk moeten zien.</p>
      <p sl="en">Eén van de kwesties waarvan ik weet dat de Commissaris zich daarmee bezighoudt, en die tot uiting komt in sommige van de ideeën in de Single Market Act die over twee maanden weer langs dit Parlement zal gaan, is dat de lidstaten deze nieuwe instrumenten moeten gaan gebruiken en inzetten en dat ze bedrijven moeten stimuleren om dit ook te doen. De collega’s weten dat dit voornamelijk gericht is op KMO’s. Het waren vooral KMO’s, zoals alle inspanningen van de vorige Commissie aantoonden, die ontmoedigd raakten door de administratieve rompslomp die zij in elke fase tegenkwamen, vanaf de oprichting tot het verlenen van diensten in de Europese Unie, een recht dat onder de Verdragen valt.</p>
      <p sl="en">We moeten dit nu vooral laten slagen. Deels door het ingesleten wantrouwen en de problemen te overwinnen, en door duidelijk te maken dat het ons is gelukt om waarschijnlijk het grootste pakket anti-bureaucratische maatregelen ten bate van een open markt te creëren binnen één enkele richtlijn – we hebben zelfs gehoord dat er duizenden maatregelen zijn veranderd – en tegelijkertijd de eerste grote investering van de lidstaten ter bevordering van de interne markt voor bedrijven.</p>
      <p sl="en">Hier draait het allemaal om bij de specifieke loketten. Ze verstrekken de precieze informatie die een bedrijf nodig heeft om in een ander land diensten te verlenen – dat belangrijke onderzoek voor ze beginnen.</p>
      <p sl="en">Dit is slechts het eerste van vele verslagen en onderzoeken die mijn commissie zal opstellen, omdat het een project op de lange termijn betreft. We staan immers pas aan het begin van deze cruciale ontwikkelingen voor de toekomst van de Europese economie.</p>
    </intervention>
    <intervention id="1-046-000" speaker_id="28134" name="Eva-Britt SVENSSON" is_mep="True" mode="spoken" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">namens de GUE/NGL-Fractie . – Mijnheer de Voorzitter, toen het Parlement over de dienstenrichtlijn stemde, stemde de Confederale Fractie Europees Unitair Links/Noords Groen Links tegen. Dat deden wij omdat we van mening waren dat de kern van de dienstenrichtlijn gebaseerd was op de vrijheden van de liberale EU-markt, waarbij vrijheden voor bedrijven en het vrij verkeer van diensten belangrijker zijn dan vrijheden voor vakbonden en sociale vrijheden. Wanneer vakbondsrechten botsen met de regels van de interne markt, zijn het de regels van de interne markt die gelden. De gevolgen daarvan hebben we in het Laval-arrest en diverse andere anti-vakbondsarresten gezien.</p>
      <p sl="sv">Het oorspronglandbeginsel werd klaarblijkelijk vervangen door de vrijheid om diensten aan te bieden, maar we hadden een ontvangstlandbeginsel nodig gehad, met andere woorden: de regels van het land waar de diensten worden verstrekt, hadden moeten gelden. Wij hebben een voorstel in die zin ingediend, maar dat werd helaas weggestemd.</p>
      <p sl="sv">Ik weet dat de rapporteur, mevrouw Gebhardt, de vakbondsrechten wil beschermen. Zij schrijft dat de richtlijn in geen geval tot uitholling van de publieke basiszorg dient, maar dat volstaat voor de Confederale Fractie Europees Unitair Links/Noords Groen Links niet om voor het verslag te kunnen stemmen. De anti-vakbondsarresten worden immers niet vermeld in het verslag, hoewel ze het hele arbeidsmarktbeleid hebben veranderd en de rechten van de werknemers hebben aangetast.</p>
      <p sl="sv">Er wordt ook met geen woord gerept over de eisen waar de Confederale Fractie Europees Unitair Links/Noords Groen Links en de Fractie van de Progressieve Alliantie van Socialisten en Democraten in het Europees Parlement het eerder eens over waren geraakt, namelijk dat we een sociaal protocol nodig hebben waarin de vakbondsrechten en sociale rechten niet ondergeschikt worden gemaakt aan de marktvrijheden. We betreuren dat dit in het verslag ontbreekt.</p>
      <p sl="sv">Wanneer de Commissie de werking van de richtlijn evalueert, zijn vakbonden uitgesloten als aanspreekpunt, terwijl dat volgens mij een expliciete vereiste zou moeten zijn. Daarom kan de Confederale Fractie Europees Unitair Links/Noords Groen Links dit verslag niet steunen.</p>
      <p sl="sv">Tot slot zou ik nog slechts willen zeggen dat vakbonds- en sociale rechten en collectieve arbeidsovereenkomsten nooit als administratieve barrières mogen worden gezien.</p>
    </intervention>
    <intervention id="1-047-000" speaker_id="97198" name="Mara BIZZOTTO" is_mep="True" mode="spoken" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">namens de EFD-Fractie . – Mijnheer de Voorzitter, dames en heren, rond de dienstenrichtlijn zijn er op onverklaarbare wijze altijd optimistische geluiden te horen geweest. Het lijkt erop dat Europa verwachtte dat deze richtlijn zou zorgen voor een grote opening van de markt met slechts positieve gevolgen voor de toekomst zonder enige contra-indicatie. De procedure voor de omzetting van de richtlijn is nog niet in alle lidstaten afgerond maar we weten nu al dat de verwachtingen minstens ten dele niet zijn ingelost.</p>
      <p sl="it">Er zijn bepaalde sectoren waarvoor de richtlijn geen verbetering van de markt betekent, de kwaliteit van de dienstverlening niet verhoogt en helemaal geen nieuwe banen schept. Ik zou talloze voorbeelden kunnen geven, zoals markten en straatverkoop. In sommige lidstaten, waaronder Italië, is die sector belangrijk voor de plaatselijke tradities en identiteit en een werkverschaffer voor hele families.</p>
      <p sl="it">Volgens mij zou die sector van het toepassingsgebied van de dienstenrichtlijn moeten worden uitgesloten. Daarom hoop ik dat het Parlement om een evaluatie van de dienstenrichtlijn vraagt teneinde de werkingssfeer te corrigeren. Zoals het toepassingsgebied nu is geformuleerd bestaan er serieuze risico’s dat sectoren die van fundamenteel belang zijn voor de economie erdoor worden benadeeld.</p>
    </intervention>
    <intervention id="1-048-000" speaker_id="28223" name="Andreas SCHWAB" is_mep="True" mode="spoken" nationality="Germany" birth_date="09-04-1973" birth_place="Rottweil" m_state="DE">
      <p sl="de">Mijnheer de Voorzitter, commissaris, dames en heren, ieder verslag over de tenuitvoerlegging is een zware kluif, en de media hebben er maar zelden belangstelling voor, maar ze zijn van groot belang voor de invulling van de interne markt, met name op dit vlak. Daarom zou ik ten eerste iedereen van harte willen bedanken die heeft meegewerkt aan dit verslag, met name de rapporteur, en onze schaduwrapporteur, Malgorzata Handzlik. De commissaris heeft erop gewezen dat negentig procent van alle nieuwe banen op de interne markt in de tertiaire sector ontstaan, dat wil zeggen in de dienstensector. Mijn eerste conclusie, en die van de PPE-Fractie, is dat we beslist iets moeten doen aan de vertraging bij de tenuitvoerlegging in een aantal lidstaten. Het zijn er weliswaar niet veel, maar het zijn er toch een paar. We verzoeken de Commissie werkelijk om er alles aan te doen om ervoor te zorgen dat de dienstenrichtlijn, die intussen tenslotte al een tijdje geldig is, werkelijk meteen wordt uitgevoerd.</p>
      <p sl="de">Ten tweede: omdat negentig procent van alle banen in deze sector ontstaan, betekent dat ook dat de Commissie het toepassingsgebied regelmatig moet toetsen, en moet vaststellen of er misschien andere sectoren zijn – en ik geef toe dat dit bijzonder kleine sectoren kunnen zijn – die ook onder het toepassingsgebied zouden moeten vallen.</p>
      <p sl="de">Ten derde wil ik erop wijzen dat de nieuwe specifieke loketten de kern zijn van het Europees administratief recht, en daar zijn meerdere collega's al op ingegaan. Daarom begrijp ik natuurlijk heel goed dat de lidstaten wel eens klagen over de bureaucratische procedures bij de wederzijdse beoordeling, en mevrouw Gebhardt heeft daar al op gewezen, maar wie een interne markt wil, moet er uiteindelijk ook iets voor doen dat die markt goed functioneert, en een succes wordt.</p>
      <p sl="de">Daarom, mijnheer de commissaris, ben ik heel blij dat u intussen al maar liefst duizend voorstellen voor een kennisgeving heeft ontvangen, van lidstaten die hun nationale wetgeving veranderd hebben. Ik hoop dat u er nog meer zult ontvangen. Dit hele systeem is niet bedoeld om een overkoepelende constructie boven de gemeentes te worden, maar om de interne markt toegankelijk te maken voor dienstverrichters.</p>
    </intervention>
    <intervention id="1-049-000" speaker_id="28131" name="Anna HEDH" is_mep="True" mode="spoken" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Mijnheer de Voorzitter, de toepassing van de dienstenrichtlijn is voor veel lidstaten een complex proces geweest. Ze heeft op veel manieren tot een meer open interne markt geleid met alles wat dat met zich meebrengt, maar we hebben ook voorbeelden gezien waar ze minder goed heeft gewerkt.</p>
      <p sl="sv">Als Zweedse sociaaldemocrate moet ik naar onze eigen situatie verwijzen, waar, na de omzetting van de dienstenrichtlijn in Zweedse wetgeving door onze regering, geen enkele vereiste bestaat voor buitenlandse bedrijven om in Zweden een vertegenwoordiger te hebben die gemachtigd is om te onderhandelen en collectieve overeenkomsten te sluiten met de bevoegde vakbond. Dat is een typisch tenuitvoerleggingsprobleem. De richtlijn bevat immers geen enkel verbod op het vaststellen van overeenkomstige vereisten en we hebben diverse voorbeelden van landen die erin zijn geslaagd om dezelfde problemen op te lossen zonder in dezelfde situatie te verzeilen.</p>
      <p sl="sv">Het Zweedse arbeidsmarktmodel is erop gebaseerd dat de sociale partners samen de verantwoordelijkheid nemen voor het reguleren van lonen en arbeidsvoorwaarden. Een werknemer die in Zweden zonder collectieve arbeidsovereenkomst werkt, loopt daarom het risico om onder slechtere voorwaarden en voor een lager loon te werken dan andere werknemers. Daarom is het van het allergrootste belang dat er regels van kracht zijn die verzekeren dat buitenlandse bedrijven in Zweden over een vertegenwoordiger beschikken en dat die vertegenwoordiger over een mandaat beschikt om te onderhandelen en collectieve overeenkomsten te sluiten.</p>
      <p sl="sv">Ik hoop dat dit soort problematiek, dat veeleer voortvloeit uit overijverige tenuitvoerlegging dan uit te lakse tenuitvoerlegging, ook aan bod zal komen in het verslag dat uit hoofde van artikel 16, lid 4, van de dienstenrichtlijn voor het einde van het jaar moet zijn opgesteld.</p>
    </intervention>
    <intervention id="1-050-000" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="en">Mijnheer de Voorzitter, ik wil onze rapporteur bedanken. Zij heeft haar werk nu al enkele jaren uitstekend gedaan. Zij vindt dat de omzetting van de richtlijn op een zorgvuldige manier dient te gebeuren. Ik wil daaraan toevoegen dat het ook tijdig dient te gebeuren.</p>
      <p sl="en">In juni 2010 had slechts de helft van de lidstaten de richtlijn ten uitvoer gelegd - meer dan een half jaar te laat. Waar staan we nu, commissaris? Hebben alle 27 lidstaten vandaag, meer dan een jaar na de deadline, de richtlijn ten uitvoer gelegd? Als dat niet het geval is, is dat een trieste zaak.</p>
      <p sl="en">De belemmeringen bij tenuitvoerlegging zijn niet zozeer technisch van aard; het ligt hierbij aan gebrek aan ambitie en politieke wil. De dienstenrichtlijn was intrinsiek een zwak compromis, en dit minimum had een echte interne markt moeten voortbrengen. Nu lopen de lidstaten achter en ze voeren de richtlijn te laat en slechts met tegenzin uit. Dat is kortzichtig. Ten tijde van een economische crisis mogen we geen kans missen om groei en banen te creëren, want terwijl de Europese Unie met zichzelf en haar interne grenzen bezig is, ontwikkelt de rest van de wereld zich. Ze wachten niet op ons. Wanneer de Europa 2020-strategie werkelijkheid moet worden, dienen de lidstaten op te schieten met de tenuitvoerlegging van de dienstenrichtlijn.</p>
    </intervention>
    <intervention id="1-051-000" speaker_id="96704" name="Edvard KOŽUŠNÍK" is_mep="True" mode="spoken" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">Mijnheer de Voorzitter, ik ben erg blij dat u gewag heeft gemaakt van die duizend door de lidstaten aangebrachte wijzigingen. Al meer dan een jaar geleden moesten de lidstaten van de EU de dienstenrichtlijn omgezet hebben in nationale wetten. Het lijkt er echter op dat zelfs die duizend wijzigingen nog niet voldoende waren. Een aantal lidstaten beschouwt als gevolg van protectionistische tendensen in hun land de tenuitvoerlegging van deze richtlijn niet bepaald als een prioriteit. Paradoxaal genoeg echter zouden met een zorgvuldige tenuitvoerlegging van de dienstenrichtlijn talrijke barrières voor de grensoverschrijdende dienstverlening juist worden geslecht en zou de richtlijn dus juist als een katalysator kunnen werken van de economische groei in heel de Europese Unie en zouden ook de lidstaten in kwestie de economische crisis eerder achter zich kunnen laten.</p>
      <p sl="cs">Eén aspect van de tenuitvoerlegging van de richtlijn baart mij in het bijzonder zorgen, en wel dat er op dit moment pas slechts in 14 lidstaten een specifiek loket is ingesteld. Het doel van deze loketten was om het zakendoen er voor het bedrijfsleven veel gemakkelijker op te maken dankzij een specifiek loket voor informatie ten aanzien van ondernemen in de desbetreffende lidstaat en de overige lidstaten. Mijnheer de commissaris, u kennende, twijfel ik er geen moment aan dat u samen met uw collega’s alles in het werk zult stellen om de tenuitvoerlegging van de Single Market Act tot een goed einde te brengen en dat u de lidstaten met de neus op het feit zult drukken dat de dienstenrichtlijn naar behoren dient te worden omgezet in het nationale recht en dat deze ook daadwerkelijk ten uitvoer moet worden gelegd. Succesvolle tenuitvoerlegging van deze richtlijn is een fundamentele voorwaarde voor de totstandbrenging van de interne markt. U kunt rekenen op de steun van de Commissie IMCO.</p>
    </intervention>
    <intervention id="1-052-000" speaker_id="96735" name="Patrick LE HYARIC" is_mep="True" mode="spoken" nationality="France" birth_date="04-02-1957" birth_place="Orléans" p_group="Confederal Group of the European United Left - Nordic Green Left - Vice" m_state="FR">
      <p sl="fr">Mijnheer de Voorzitter, commissaris, er wordt vanavond veel gesproken over de technische aspecten van de tenuitvoerlegging van de dienstenrichtlijn, maar ik denk dat het veel nuttiger zou zijn als we samen een balans zouden opmaken van de toepassing ervan. Waarom geven we vandaag, op het moment dat de wereldwijde crisis ons overspoelt, niet gewoon toe dat elke deregulering de crisis alleen maar verergert en de diensten die aan burgers worden geleverd verslechtert, en dat dit overal gebeurt, zowel in de Europese Unie als in de rest van de wereld?</p>
      <p sl="fr">Mijnheer Barnier, u zei daarnet dat er irrationele debatten zijn gevoerd over deze richtlijn. Toch zult u ongetwijfeld weten dat er in Frankrijk momenteel een arbeidsconflict speelt binnen een vervoersbedrijf, omdat Poolse en Franse chauffeurs tegen elkaar uitgespeeld worden uit naam van het beginsel van het land van oorsprong.</p>
      <p sl="fr">Bovendien worden diensten van algemeen belang overal kapotgemaakt of geprivatiseerd. Het doel is nu om de Bolkestein-richtlijn verder uit te breiden, tegelijk met de richtlijn over de gecombineerde vergunning, die u er overigens absoluut wilt doordrukken in dit Parlement, terwijl de Commissie werkgelegenheid en sociale zaken zich daarover niets eens heeft kunnen uitspreken! U gaat nu Europese werknemers dwingen om niet alleen elkaar, maar ook arbeidsimmigranten te beconcurreren.</p>
      <p sl="fr">Verder is de situatie met betrekking tot sociale diensten van algemeen belang nog steeds niet duidelijk. Gezondheidszorg, huisvesting, lokale overheden en kinderopvang moeten niet als goederen worden gezien. Het zou daarom nuttig zijn om over goede beoordelingen van de gevolgen van de tenuitvoerlegging van deze richtlijn te beschikken op het gebied van werkgelegenheid, het regionaal leven en consumentenprijzen, omdat iedereen kan zien dat de energieprijzen, net als de transportprijzen, maar blijven stijgen, terwijl ons verteld is dat concurrentie deze prijzen zou doen dalen.</p>
    </intervention>
    <intervention id="1-053-000" speaker_id="94283" name="Trevor COLMAN" is_mep="True" mode="spoken" nationality="United Kingdom" birth_date="27-08-1941" birth_place="St. Breward" p_group="Europe of freedom and democracy Group" m_state="GB">
      <p sl="en">Mijnheer de Voorzitter, mijn partij is altijd tegen de dienstenrichtlijn geweest. In dit verslag van niet-wetgevende aard wordt benadrukt dat er door de richtlijn verdere integratie mogelijk is in de Europese economie.</p>
      <p sl="en">Het verslag erkent dat de invloed van de richtlijn op economie, bedrijven en burgers pas geëvalueerd kan worden wanneer de omzetting in alle lidstaten heeft plaatsgevonden. In het verslag wordt opgeroepen tot nauwlettend en grondig toezicht door de Commissie, door middel van periodieke uitvoeringsverslagen. Het roept op om voldoende middelen te oormerken in de ontwerpbegroting voor 2012 voor het opzetten van een EU-brede voorlichtingscampagne, plus opleidingsactiviteiten voor ambtenaren.</p>
      <p sl="en">De voorstellen in dit verslag brengen meer regulering, meer toezicht en meer uitgaven met zich mee in een tijd waarin de volkeren van Europa wordt gevraagd bezuinigingen te accepteren. Dit betekent meer afstand tot de burger, meer bureaucratie en meer ontmoediging.</p>
    </intervention>
    <intervention id="1-054-000" speaker_id="96775" name="Lara COMI" is_mep="True" mode="spoken" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Mijnheer de Voorzitter, commissaris, dames en heren, volgens mij was de goedkeuring van de dienstenrichtlijn een belangrijk resultaat voor het realiseren van een kerndoel van de Europese Unie, namelijk de totstandkoming van een interne markt voor diensten. Ik deel de mening dat de volledige tenuitvoerlegging van de richtlijn kan zorgen voor het ontginnen van een enorm economisch potentieel en het scheppen van banen. Ik zou bij een aantal zaken willen stilstaan die volgens mij de nodige aandacht verdienen.</p>
      <p sl="it">In de eerste plaats dient de volledige en precieze omzetting van de richtlijn in nationale wetten volgens ons een absolute prioriteit te blijven. In dat verband moet het Europees Parlement een grotere rol spelen bij het toezicht op de uitvoering van de richtlijn door de lidstaten. Dat is noodzakelijk gezien zowel de belangrijke bijdrage die het Parlement heeft geleverd tijdens de lange en ingewikkelde behandeling van dit wetsvoorstel als het belang van de materie. Daarom is het terecht dat de meningen van onze burgers op correcte en rechtvaardige wijze worden vertegenwoordigd en in aanmerking worden genomen.</p>
      <p sl="it">Bovendien dient er met het oog op het garanderen van de rechtszekerheid en doeltreffendheid van de richtlijn onmiddellijk duidelijkheid te komen over een aantal kwesties die bepaalde landen aan de orde hebben gesteld in verband met de interpretatie van de werkingssfeer van de richtlijn.</p>
      <p sl="it">De totstandkoming van één specifiek loket moet steeds meer gepaard gaan met informatisering en het aanbieden van onlinediensten, die vooral voor kleine en middelgrote ondernemingen gemakkelijk toegankelijk dienen te zijn. Daarbij moet de interoperabiliteit met de portalen van de andere lidstaten zijn verzekerd en de taalbarrières die we nu nog moeten overwinnen vermeden worden.</p>
      <p sl="it">In de richtlijn is een procedure voor de wederzijdse beoordeling voorzien. Als die procedure op adequate wijze wordt gevolgd kan zij echt nuttig zijn voor het vastleggen van ‘best practices’, die een stimulans kunnen vormen voor landen die achteroplopen bij de omzetting van de richtlijn en convergentie van de wetgeving kunnen bevorderen.</p>
    </intervention>
    <intervention id="1-055-000" speaker_id="96718" name="Olga SEHNALOVÁ" is_mep="True" mode="spoken" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Mijnheer de Voorzitter, de interne dienstenmarkt heeft nog altijd niet zijn volledige potentieel bereikt. Daar had verandering in moeten komen dankzij de dienstenrichtlijn, gericht op verwijdering van barrières voor grensoverschrijdende dienstverlening in heel Europa. Maar niets is helaas minder waar. Ik ben dan ook ingenomen met het verslag van mevrouw Gebhardt. Ik onderschrijf haar stelling dat er de nodige druk dient te worden uitgeoefend op de lidstaten, opdat zij meer vaart zetten achter de volledige en volwaardige omzetting van de richtlijn in het nationale recht. Even belangrijk voor mij is echter dat het midden- en kleinbedrijf en zelfstandige ondernemers worden geïnformeerd over het bestaan van contactpunten waar zij ondersteuning kunnen vinden voor ondernemingsactiviteiten op het dienstenvlak. Het is dan ook van uiterst groot belang dat de centrale contactpunten goed zichtbaar worden gemaakt.</p>
      <p sl="cs">Om die reden heb ik mij in mijn amendementen met name gericht op de noodzaak tot een intensieve informatiecampagne ter ondersteuning van dit project. Een dergelijke campagne dient op alle betrokken partijen gericht te zijn, met inbegrip van overheidsinstanties. De Europese Unie mag dan de allerbeste bedoelingen hebben en kan de beste wetgeving en ondersteunende maatregelen tot stand brengen en de lidstaten kunnen die dan naar hun beste vermogen omzetten in het nationale recht, maar als bedrijven en zelfstandige ondernemers daar niets over te weten komen, dan hoeven we daar allemaal niet zo veel van te verwachten.</p>
      <p sl="cs">We streven er ook met behulp van de “Single Market Act” naar om Europa zowel aan te passen aan de burger en de consument, als aan het bedrijfsleven en de zelfstandige ondernemers. Laten we dan ook goed naar hen luisteren, maar hen eerst en vooral voldoende toegankelijke informatie verstrekken.</p>
    </intervention>
    <intervention id="1-056-000" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, de fundamentele vraag achter deze uitvoeringsrichtlijn is wat de dienstenrichtlijn heeft betekend voor ondernemingen, consumenten, burgers en het bbp.</p>
      <p sl="fi">Mij interesseert vooral hoe het kleinere ondernemingen is vergaan. In het verslag wordt op verdienstelijke wijze verwezen naar het MKB en zijn behoeften en specifieke omstandigheden. Er staat echter geen grondige analyse in van wat de dienstenrichtlijn uiteindelijk heeft opgeleverd voor ondernemingen van verschillende omvang en verschillende sectoren. Hierover wil ik veel nauwkeuriger informatie hebben.</p>
      <p sl="fi">Er staat bijvoorbeeld geen informatie in over de mate waarin kleine en middelgrote ondernemingen hun grensoverschrijdende activiteiten hebben vergroot. Aangezien kleinere ondernemingen alle verplichtingen van de dienstenrichtlijn op zich hebben moeten nemen, zou het ook goed zijn om te weten hoe vooral zij van de richtlijn hebben geprofiteerd.</p>
    </intervention>
    <intervention id="1-057-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Mijnheer de Voorzitter, het is duidelijk dat de dienstenrichtlijn cruciaal is als wegbereider voor de ontwikkeling van de dienstensector in de lidstaten, en dan met name met het oog op de verlening van een veel groter spectrum aan grensoverschrijdende diensten, voor zowel ondernemers als consumenten. Helaas echter blijft protectionisme in een groot aantal lidstaten nog altijd gemeengoed.</p>
      <p sl="cs">Nu wij hier vandaag enkele jaren na dato een debat voeren over de tenuitvoerlegging van deze richtlijn, moet ik toch echt zeggen dat het me buitengewoon spijt dat het, na verduidelijking en aanvulling van talloze zaken in dit Parlement, vijf jaar geduurd heeft voordat de oorspronkelijke Bolkestein-richtlijn eindelijk van kracht werd. En dan moet ik nu ook nog eens constateren dat er eigenlijk geen enkele duidelijke reden is om te zeggen dat deze richtlijn gebracht heeft wat ze brengen moest. Helaas hebben de lidstaten nog altijd niet goed begrepen wat de achterliggende gedachte van de interne markt is en wat de zin ervan is. Het spijt mij buitengewoon dat vijf lidstaten nog altijd geen specifiek loket hebben ingericht. Nog erger is echter dat er nog altijd geen goed werkende onderlinge uitwisseling en samenwerking bestaat tussen de loketten in de andere lidstaten.</p>
      <p sl="cs">Zoals een aantal sprekers hiervoor reeds zei, ligt het belangrijkste probleem in het feit dat met name kleine ondernemingen eigenlijk nog over onvoldoende informatie beschikken over het nut van de loketten voor hen, nog gezwegen van het feit dat er in een aantal lidstaten überhaupt geen loketten bestaan. Wel gunstig is het feit dat de lidstaten elkaar eigenlijk onderling beoordelen. Ik mag hopen dat dit in de toekomst iets moois oplevert. Ik zou de rapporteur alsook de schaduwrapporteur, mevrouw Handzlik, hartelijk willen bedanken voor hun treffende omschrijving van de huidige stand van zaken. Ik zou nog graag willen wijzen op artikel 36 van het verslag waarin gewezen wordt op het feit dat de lidstaten verplicht zijn een risicoanalyse uit te voeren alsook ervoor te zorgen dat ondernemingen niet op nodeloze obstakels stuiten wanneer zij via elektronische weg de nodige zaken regelen willen.</p>
    </intervention>
    <intervention id="1-058-000" speaker_id="96833" name="Jens GEIER" is_mep="True" mode="spoken" nationality="Germany" m_state="DE">
      <p sl="de">Mijnheer de Voorzitter, commissaris Barnier, dames en heren, de Europese Unie heeft geen geweldige reputatie, dat weten we. Maar al te vaak is dat te wijten aan het feit dat we onvoldoende aandacht besteden aan het evenwicht tussen de vrijheid en de zekerheid van de werknemers, of aan het feit dat dit evenwicht nog niet tot stand is gebracht. De dienstenrichtlijn is daarvoor een goed voorbeeld; die is namelijk enerzijds een drijvende kracht voor de interne markt, maar anderzijds toont die ook aan wat de grenzen van de interne markt zijn. Daarom is de toetsing nodig. Dat is een ingewikkelde vraag, die Evelyne Gebhardt uitstekend beantwoord heeft.</p>
      <p sl="de">Aan een aantal eisen is echter nog niet voldaan. De dienstenrichtlijn mag in geen geval afbreuk doen aan het principe ‘hetzelfde loon voor het zelfde werk op de zelfde plaats’. Daarom moeten we alle controle-instrumenten die we hebben gebruiken om te verhinderen dat dit gebeurt bij grensoverschrijdende diensten.</p>
      <p sl="de">Het specifieke loket moet een faire toegang garanderen tot de markt van het land waar de dienst wordt verleend. Dit is niet alleen belangrijk voor de dienstverrichters zelf en voor de ondernemingen (bij ons zijn zes ambtenaren verantwoordelijk voor vier steden, daaronder mijn stad, Essen), maar ook voor de werknemers. Dan is het wel degelijk belangrijk welke talen er aan die specifieke loketten worden gesproken. In de Commissie regionale samenwerking hebben we een hopeloze discussie over dat onderwerp gevoerd. Ik ben van mening dat daar de talen van de buurlanden moeten worden gebruikt.</p>
    </intervention>
    <intervention id="1-059-000" speaker_id="4423" name="Amalia SARTORI" is_mep="True" mode="spoken" nationality="Italy" birth_date="02-08-1947" birth_place="Valdastico " p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, commissaris, rapporteur, dames en heren, net als vele andere collega’s wil ik wijzen op de grote inzet die van ons allen werd gevergd om de talloze hinderpalen te verwijderen op weg naar de goedkeuring van de dienstenrichtlijn. Nu, vier jaar later, beoordelen we wat er tot nu toe is gedaan en ik meen dat deze evaluatie noodzakelijk is.</p>
      <p sl="it">Ik geloof dat we alle mogelijke instrumenten moeten inzetten om te komen tot een volledige en correcte omzetting van de richtlijn in alle lidstaten. Daarbij moet nagegaan worden of er vooral ook op regionaal niveau wetswijzigingen zijn doorgevoerd, met name in landen met een meer uitgesproken federale structuur.</p>
      <p sl="it">Met het oog daarop vind ik het zeer belangrijk dat iedereen zich vastbesloten inzet voor een gegarandeerde tenuitvoerlegging van de richtlijn binnen een tijdsschema waardoor de inspanningen van de lidstaten die al verder gevorderd zijn met de uitvoering niet teniet worden gedaan. In dat geval zouden die landen namelijk serieuze problemen ondervinden bij de toegang tot de interne markt, daar er belemmeringen zouden ontstaan bij een van de belangrijkste onderdelen van die markt.</p>
      <p sl="it">De moeilijkheid om bekendheid te geven aan alle nieuwe elementen en nuances van zo’n omvangrijke richtlijn, vereist echter dat de regeringen via de bevoegde autoriteiten op systematische wijze voorlichtings- en communicatiecampagnes over de inhoud van de richtlijn organiseren. Dergelijke campagnes zijn op dit moment nog niet voorzien.</p>
      <p sl="it">Tot slot zou ik willen opmerken dat ik het niet eens ben met wat er gezegd is over de procedure voor de wederzijdse beoordeling. Tot nu toe is die procedure zeer nuttig gebleken, omdat daardoor de nationale wettelijke regelingen transparanter geworden zijn en een gestructureerde dialoog tussen de lidstaten tot stand is gekomen.</p>
    </intervention>
    <intervention id="1-060-000" speaker_id="96658" name="Konstantinos POUPAKIS" is_mep="True" mode="spoken" nationality="Greece" birth_date="18-01-1951" birth_place="Ilioupoli Attikis" p_group="Group of the European People's Party (Christian Democrats)" m_state="GR">
      <p sl="el">Mijnheer de Voorzitter, mijnheer de commissaris, ik wil om te beginnen de rapporteur en de schaduwrapporteurs feliciteren met het verslag en de geest van samenwerking die zij hebben laten zien. Hoewel de meeste lidstaten aanzienlijke vooruitgang hebben geboekt, zijn er belangrijke problemen bij de tenuitvoerlegging van de richtlijn. Zoals uit het verslag blijkt, zijn die problemen ten eerste te wijten aan het gebrek aan informatie voor de ondernemingen, met andere woorden, over de vraag wat in elke lidstaat geldt, en ten tweede aan de administratieve lasten in de vorm van tijdrovende procedures.</p>
      <p sl="el">Deze problemen belemmeren in hoge mate grensoverschrijdend handelsverkeer in de dienstensector en het ontstaan van gelijkwaardige concurrentievoorwaarden op de markt, met alles wat dit met zich meebrengt.</p>
      <p sl="el">Daarom is het voor de juiste tenuitvoerlegging van de richtlijn heel belangrijk dat de centrale contactpunten functioneren als portalen van de digitale overheid, waardoor het mogelijk is procedures en formaliteiten op afstand te regelen en tegelijkertijd informatie te verschaffen over arbeidsrecht en vooral belastingkwesties.</p>
      <p sl="el">Echter, om de markt te voltooien, groei te stimuleren, maar ook om nieuwe banen te scheppen is het naar mijn mening noodzakelijk dat de lidstaten niet alleen de tenuitvoerlegging van de richtlijn bespoedigen, maar onmiddellijk eventuele onduidelijkheden van de richtlijn aanpassen, zowel in het belang van het maatschappelijk geheel als het midden- en kleinbedrijf, en voor de bescherming van de rechten van de werknemers.</p>
    </intervention>
    <intervention id="1-061-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Mijnheer de Voorzitter, om te beginnen ben ik blij dat de fractie mij in dit debat het woord laat voeren, en ik wil met name de rapporteur en commissaris Barnier bedanken voor hun uitmuntende en belangrijke werk.</p>
      <p sl="en">Sinds ik voor de eerste keer in het Europees Parlement kwam, hoor ik constant over de noodzaak van meer Europa. Ik ben daar absoluut een voorstander van. De recente economische crisis heeft dit duidelijk aangetoond, vooral in mijn eigen land.</p>
      <p sl="en">Momenteel zijn er verkiezingen gaande in Ierland, en het is interessant dat er meer gesproken wordt over de EU dan over lokale kwesties; natuurlijk als gevolg van de financiële reddingsoperatie van het IMF en de EU. Desondanks is onze leider al twee dagen in Europa, dat is nooit eerder gebeurd – één dag bij Voorzitter Barroso en vandaag bij bondskanselier Merkel. Hieruit spreekt een betrokkenheid met Europa die we wellicht anders niet gezien hadden.</p>
      <p sl="en">Daarom wil ik zeggen dat de richtlijn ons allemaal, alle Europeanen, kan helpen om uit de economische crisis te geraken en voorspoed te creëren. Veel landen, inclusief het mijne, hebben helaas de richtlijn niet omgezet in wetgeving. Ik hoop dat dit met een nieuwe regering zal veranderen.</p>
      <p sl="en">Vooral waar het KMO’s betreft, is er nog veel winst te behalen. Ze hebben er nog geen baat bij gehad omdat ze er nog niet van op de hoogte waren, vanwege taalproblemen, et cetera. De eerste stap is zonder meer het omzetten van de richtlijn in wetgeving. In de tweede plaats moet de EU boetes uitdelen en beperkingen opleggen aan de landen die de termijnen niet halen. Het is tot nu toe zo eenvoudig geweest. Als we vooruitgang willen, moeten we dit uitvoeren.</p>
      <p sl="en">Als iedere KMO één extra werknemer had, zou er geen werkloosheid in Europa bestaan.</p>
      <p sl="en">Dit is onze kans, zoals de heer Harbour en anderen al stelden. We mogen niet aarzelen.</p>
    </intervention>
    <intervention id="1-063-000" speaker_id="102886" name="Ildikó GÁLL-PELCZ" is_mep="True" mode="spoken" nationality="Hungary" birth_date="02-05-1962" birth_place="Szikszó" p_group="Group of the European People's Party (Christian Democrats)" m_state="HU">
      <p sl="hu">Mijnheer de Voorzitter, commissaris, allereerst wil ik graag stilstaan bij het feit dat het Hongaarse voorzitterschap groot belang hecht aan de succesvolle afronding van het wederzijdse evaluatieproces waarmee de kwaliteit van de implementatie van de richtlijn in de lidstaten wordt onderzocht. Het kan echter niet voldoende worden benadrukt hoe belangrijk het is dat we de toegang tot informatie, het concurrentievermogen en daardoor de mobiliteit van ondernemingen, met name kleine en middelgrote ondernemingen vergroten. Daaraan kunnen we uiteraard ook bijdragen met de versoepeling van grensoverschrijdende activiteiten van KMO’s. Hierbij kan een meertalig éénloketsysteem een belangrijke rol spelen, wat ook nu al het geval is. De Hongaarse regering heeft tot nu toe altijd de termijnen gerespecteerd en zal zich daar ook in de toekomst aan houden, om alle elementen van de dienstenrichtlijn om te zetten in de Hongaarse wetgeving en de praktijk. Mijns inziens is de richtlijn adequaat, maar om het doel te bereiken is het wel belangrijk dat alle lidstaten op tijd en met inachtneming van de termijnen alle componenten van de richtlijn volgen en naleven.</p>
    </intervention>
    <intervention id="1-064-000" speaker_id="96831" name="Jutta STEINRUCK" is_mep="True" mode="spoken" nationality="Germany" birth_date="01-09-1962" birth_place="Ludwigshafen" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, commissaris, dames en heren, vrij verkeer voor werknemers, vrijheid van vestiging en vrijheid van dienstverlening zijn belangrijke pijlers van onze interne markt. Dat mag echter niet de deur openzetten voor sociale dumping. Dienstverrichters moeten zich houden aan het recht van het land waar ze werken. Daarom moeten we consequent vasthouden aan het gastlandbeginsel. Dat lukt alleen maar wanneer alle lidstaten hun huiswerk maken.</p>
      <p sl="de">Mijn land, Duitsland, heeft zijn huiswerk niet gemaakt, want er bestaan nog geen duidelijke randvoorwaarden voor faire mobiliteit en sociale zekerheid. In veel beroepen bestaat er geen minimumloon, de controle op zwart werk is onvoldoende, en maar al te vaak wordt schijnzelfstandigheid gebruikt om het arbeidsrecht te omzeilen. We moeten ook adviesdiensten in verschillende talen aanbieden – dat heeft de heer Geier ook al gezegd – voor gedetacheerde werknemers, en niet alleen maar voor ondernemers. Voordat de vrijheid van dienstverlening ook voor de werknemers een echt voordeel oplevert moeten sommigen onder ons nog heel wat huiswerk maken.</p>
    </intervention>
    <intervention id="1-065-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De dienstenrichtlijn stelt een algemeen juridisch kader vast voor de lidstaten, overheden en lokale autoriteiten met het oog op vereenvoudiging van procedures, harmonisatie van regelgeving voor het vaststellen en verlenen van diensten, maar ook het openen van specifieke loketten voor ondersteuning van dienstverleners, met name het MKB.</p>
      <p sl="ro">Wij roepen de lidstaten op om deze specifieke loketten te veranderen in e-overheidsportalen, die via internet een volledig dienstenpakket bieden voor dienstverleners die een bedrijf willen opzetten of grensoverschrijdende dienstverlening willen bieden. De lidstaten moeten zorgen dat de specifieke loketten toegankelijk zijn, onder andere door het mogelijk te maken om formaliteiten en procedures op afstand te regelen via elektronische weg. Ter garantie van de elektronische interoperabiliteit tussen de specifieke loketten en de wederzijdse erkenning van e-handtekeningen vragen wij de Commissie om de herziening van Richtlijn 93/1999 betreffende een gemeenschappelijk kader voor elektronische handtekeningen te versnellen, naast het aannemen van regelgeving met betrekking tot wederzijdse erkenning van e-identificatie en e-authenticatie, met het oog op het faciliteren van grensoverschrijdende overheidsdiensten op de gemeenschappelijke markt.</p>
    </intervention>
    <intervention id="1-066-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">Mijnheer de Voorzitter, een Hongaarse computertechnicus kan legaal in Tsjechië gaan werken. Dat is fantastisch. Natuurlijk deed hij dat in het verleden ook al, maar toen deed hij dat op de zwarte markt. Een van onze grootste verworvenheden is dat dat nu legaal mogelijk is.</p>
      <p sl="en">Slechts 8 procent van de KMO’s behaalt 15 procent van zijn omzet op de Europese markten. Door dat gewoon te verdubbelen, zodat 20 procent van de KMO’s 30 procent van de omzet op de interne markt behaalt, kunnen we ons doel bereiken. Na een jaar zijn we nu bezig dat te doen.</p>
      <p sl="en">Ik dank al degenen die in het verleden aan de dienstenrichtlijn hebben gewerkt en degenen die de richtlijn in de lidstaten ten uitvoer hebben gelegd. De richtlijn motiveert iedere regering om over te schakelen op e-governance en nieuwe ICT-technologieën te gebruiken. Er moet zorgvuldig naar de talenkwestie worden gekeken en er moet op dat punt nog het een en ander worden verbeterd. Maar de grote verdienste van de dienstenrichtlijn is dat deze de komende jaren een grote invloed zal hebben op de Europese economie. Naast de bezuinigingsprogramma’s is dit wat we hebben bereikt en ik feliciteer de rapporteur en iedereen die bij het verslag betrokken is geweest, dan ook van harte.</p>
    </intervention>
    <intervention id="1-067-000" speaker_id="96709" name="Morten LØKKEGAARD" is_mep="True" mode="spoken" nationality="Denmark" m_state="DK">
      <p sl="da">Mijnheer de Voorzitter, ik wil alleen nog iets toevoegen aan mijn eerdere toespraak. Een groot aantal sprekers heeft erop gewezen dat er nog veel landen zijn die nog steeds niet hun specifieke loketten hebben opgezet en daarom wil ik de commissaris rechtstreeks oproepen om persoonlijk in te grijpen, nu u rondreist om al deze landen te bezoeken, en om nogmaals tegenover deze lidstaten te benadrukken dat in deze specifieke loketten voorzien moet worden. We moeten de juiste omstandigheden creëren. Ik zal niet beweren dat ik een expert ben wanneer het erom gaat verdere druk uit te oefenen op de lidstaten die dit nog niet hebben gedaan, maar ik hoop ten zeerste dat u als commissaris zich persoonlijk wilt inspannen om de druk op deze landen op te voeren. Eerlijk gezegd vind ik het schandalig dat er na veertien maanden nog steeds landen zijn die dit nog niet hebben uitgevoerd.</p>
    </intervention>
    <intervention id="1-068-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Mijnheer de Voorzitter, commissaris, het is nuttig en noodzakelijk hier de strijd van de werknemers in verschillende landen tegen deze richtlijn in herinnering te roepen. Die strijd kreeg uiteindelijk ook een belangrijke Europese dimensie en heeft ervoor gezorgd dat een aantal van de meest negatieve ideeën in de oorspronkelijke versie van de richtlijn konden worden geschrapt of gewijzigd. Dit debat toont echter aan dat de zorgen en de redenen voor die strijd nog onverkort bestaan.</p>
      <p sl="pt">Dat heeft vooral te maken met het feit dat niet alle sectoren waar de overheid haar sociale functie kan en moet uitoefenen bij het verlenen van openbare diensten op duidelijke wijze zijn uitgesloten van het toepassingsgebied van de richtlijn. Zoals bekend is het begrip openbare diensten verminkt doordat er een beperkende uitleg aan wordt gegeven. Waarom zijn er zo weinig mogelijkheden van de lidstaten om in te grijpen teneinde hun systeem van productiebedrijven en ondernemingen te verdedigen en het unieke karakter ervan te beschermen? Waarom blijven vrijheid van vestiging en vrije dienstverlening het primaat behouden boven sociale en arbeidsrechten die steeds meer achteruitgaan naarmate de interne markt verder wordt verdiept?</p>
      <p sl="pt">Mijnheer de Voorzitter, commissaris, het beëindigen van de zogenaamde bezuinigingsplannen zou een bijdrage kunnen leveren aan het verdedigen van de belangen van kleine en middelgrote ondernemingen (KMO’s). Die plannen hebben verstikkende effecten voor KMO’s in talrijke landen, waaronder Portugal.</p>
    </intervention>
    <intervention id="1-069-000" speaker_id="96998" name="Evelyn REGNER" is_mep="True" mode="spoken" nationality="Austria" birth_date="24-01-1966" birth_place="Wien" m_state="AT">
      <p sl="de">Mijnheer de Voorzitter, u ziet wel dat heel veel leden het woord vragen via de catch the eye -procedure, en wel omdat dit onderwerp voor ons zo ongelofelijk belangrijk is. Ik kom uit Oostenrijk, een land waar de dienstenrichtlijn nog niet is omgezet, om constitutionele redenen. Om de grondwet te wijzigen zijn er bij ons bepaalde meerderheden nodig, en het is niet gemakkelijk om die tot stand te brengen. Ik zou de rapporteur, Evelyne Gebhardt, van harte willen bedanken, niet alleen omdat ze al zo lang voor deze kwestie strijdt, en met zoveel vuur, maar ook omdat ze samen met de schaduwrapporteurs heeft geprobeerd om in dit verslag zowel principiële als praktische punten te behandelen. Een principieel punt is de nadruk op het belang van een uitzondering voor sociale diensten en diensten in de gezondheidszorg. Een praktisch punt is bijvoorbeeld de mogelijkheid om de nodige informatie op internet te vinden.</p>
      <p sl="de">Ik heb vooral het woord gevraagd om erop te wijzen dat wij teleurgesteld zijn dat ook de omzetting van de dienstenrichtlijn er niet toe zal leiden dat loondumping en sociale dumping worden aangepakt.</p>
    </intervention>
    <intervention id="1-070-000" speaker_id="96925" name="Sylvana RAPTI" is_mep="True" mode="spoken" nationality="Greece" birth_date="10-11-1958" birth_place="Kerkyra" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mijnheer de Voorzitter, ik kom uit Griekenland, en in tegenstelling tot Oostenrijk is Griekenland slechts enkele maanden geleden, in 2010, begonnen met de tenuitvoerlegging van de dienstenrichtlijn. Griekenland heeft haar in nationaal recht omgezet.</p>
      <p sl="el">Wij zijn hier trots op omdat ons dit is gelukt in een tijd die voor Griekenland heel moeilijk is, in een tijd van crisis, en dat ons dit is gelukt is van grote betekenis, want de eersten die door de dienstenrichtlijn en met name door de centrale contactpunten gesteund zullen worden, zijn de kleine en middelgrote ondernemingen, waar wij in de Europese economie zoveel behoefte aan hebben.</p>
      <p sl="el">Ik wil aan twee dingen herinneren die een andere Griekse afgevaardigde die het woord heeft gevoerd ook al heeft genoemd. De heer Poupakis van de Europese Volkspartij (Christen-Democraten) zei dat het van grote betekenis is om over informatie te beschikken en dat het eveneens van grote betekenis is om de administratieve lasten weg te nemen.</p>
      <p sl="el">Tot slot wil ik oprecht en van ganser harte mevrouw Evelyne Gebhardt bedanken, die als een moeder voor dit kind, de dienstenrichtlijn, heeft gezorgd. Vanaf de vorige parlementsperiode laat zij het opgroeien, en ik geloof dat zij in samenwerking met de 'papa', de heer Barnier, erin zal slagen dit kind daadwerkelijk groot te brengen, tot profijt van alle Europese burgers.</p>
    </intervention>
    <intervention id="1-071-000" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="nl">Mevrouw Rapti, ik heb u wat meer tijd gegeven, omdat een geboorte altijd wat meer tijd kost. Ik hoop dat het goed gaat met de baby!</p>
    </intervention>
    <intervention id="1-072-000" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie . – Mijnheer de Voorzitter, het klopt dat mevrouw Gebhardt en ik een goede verstandhouding hebben, maar dat betekent niet dat wij het altijd met elkaar eens moeten zijn. Ik wil alleen maar zeggen dat we op een intelligente manier met elkaar moeten samenwerken, mevrouw Rapti.</p>
      <p sl="fr">Ik werd ook getroffen door wat u zei, mevrouw Rapti. Tijdens mijn recente bezoek aan Griekenland heb ik zelf kunnen zien, terugkomend op de zorgen van de heer Harbour over het groeipotentieel dat in deze richtlijn zit, dat, als het op een intelligente manier gebruikt wordt, binnen de gestelde grenzen maar naar het volle potentieel ervan, er duidelijk groeipotentieel is voor de dienstensector, die zo ontzettend belangrijk is – ik zeg het nogmaals: andere agrovoedings- en industriesectoren zouden net zo belangrijk of belangrijker moeten zijn. Mits op de juiste wijze gebruikt, is deze richtlijn een kans voor open economieën zoals de Griekse economie, waarin diensten, met name diensten voor het toerisme – de toeristische sector – zo belangrijk zijn.</p>
      <p sl="fr">Ik zou tegen de heer Schwab, en ook tegen mevrouw Gebhardt, willen zeggen dat ze gelijk hadden om te wijzen op de rol van het Parlement in het verbeteren van deze richtlijn en om te bevestigen dat het Parlement alert zal zijn wat betreft de juiste tenuitvoerlegging ervan. Zoals ik al zo vaak heb gezegd tegen de heer Harbour, houd ik de tenuitvoerlegging persoonlijk nauwlettend in de gaten.</p>
      <p sl="fr">Vandaag hebben bijna alle lidstaten ervoor gekozen om een horizontale wetgevingshandeling goed te keuren. Mevrouw Vergnaud en de heer Canfin hebben erop gewezen – ze betreurden het dat te moeten doen, maar ze hebben een verantwoordelijkheid om hun mening te geven – dat Frankrijk, en ook Duitsland, beginselen uit de richtlijn liever rechtstreeks in hun bestaande sectorwetgeving hadden opgenomen. Mensen mogen die benadering bekritiseren of er vraagtekens bij zetten, mevrouw Vergnaud, zoals u zelf ook hebt gedaan, maar wij zijn van mening dat het in het Europese kader duidelijk en gegrond is.</p>
      <p sl="fr">Ik zou verder tegen mevrouw Hyusmenova willen zeggen dat 23 lidstaten hun horizontale omzettingswetgeving al hebben aangenomen. De heer Kelly merkte op dat Ierland het laatste land was die dat heeft gedaan. In twee andere lidstaten – mevrouw Regner had het over Oostenrijk en Luxemburg – wordt de wetgeving momenteel besproken door hun parlementsleden.</p>
      <p sl="fr">Tegen mevrouw In ’t Veld wil ik zeggen dat er nog steeds inbreukprocedures lopen tegen de zeven lidstaten die hun omzettingsmaatregelen niet bekend hebben gemaakt. Dus u ziet het, dames en heren, we willen graag en we werken er hard aan. Zelf bezoek ik de lidstaten, zoals al eerder is gezegd. De heer Løkkegaard noemde mijn bezoeken met betrekking tot deze kwesties in het bijzonder. Toch zult u zien dat wij, als het nodig is, nog meer kunnen aandringen door inbreukprocedures te starten om erop toe te zien dat deze richtlijn op de juiste wijze ten uitvoer wordt gelegd.</p>
      <p sl="fr">Mevrouw Auconie, mevrouw Handzlik, mevrouw Sehnalová, mevrouw Gebhardt en de heer Harbour benadrukten het belang van meertalige specifieke loketten. Wij zijn het ermee eens dat meertalige diensten belangrijk zijn, en dat diensten niet alleen heel interoperabel moeten zijn, maar ook elektronisch en toegankelijk via dat fantastische instrument, het Internet – mevrouw Comi en mevrouw Roithová hebben dit al genoemd, net als mevrouw Herczog zojuist, toen zij sprak over deze specifieke loketten.</p>
      <p sl="fr">Ik zou tegen mevrouw Handzlik ook nog willen zeggen dat de Commissie samenwerkt met de lidstaten om goede praktijken uit te wisselen voor zaken als het Informatiesysteem voor de interne markt (IMI) en het netwerk voor probleemoplossing in de interne markt (Solvit). We beschikken over een groep van deskundigen die als taak hebben om deze uitwisseling van goede praktijken te vergemakkelijken; we zijn een onderzoek gestart om te zien hoe de zaken ervoor staan en tegen het einde van 2011 gaan we een conferentie organiseren over de praktische werking van de specifieke loketten, in dezelfde geest als het forum over de interne markt die ik wil organiseren – dat was een suggestie van mevrouw Von Thun und Hohenstein en de heer Harbour. Het gaat een jaarlijks forum over de interne markt worden dat ons in staat stelt om een aanpak te hanteren die menselijker, praktischer en meer gericht op de burger is en dichter bij deze markt staat, met ondernemingen en met professionele organisaties of vakbonden.</p>
      <p sl="fr">De heer Løkkegaard en mevrouw Gáll-Pelcz, die ons herinnerden aan de verplichting van het Hongaarse voorzitterschap, spraken over de wederzijdse beoordeling. Dat is nog een andere nieuwe methode die, als we het tot een succes weten te maken, hopelijk van nut kan zijn voor andere Europese teksten. Ik houd deze opbouwende wederzijdse beoordeling, een modern instrument dat bestaat uit een beoordeling van geval tot geval, scherp in de gaten voordat het in andere wetgevende instrumenten wordt toegepast.</p>
      <p sl="fr">De heer Harbour sprak over de prestatietests waarmee we zijn begonnen. Waarom zijn we gestart met deze prestatietests voor elke dienst om te zien wat de positieve of negatieve interacties tussen bepaalde Europese teksten zijn? Omdat we ons realiseren dat we, om de dienstenrichtlijn op de juiste manier toe te passen, rekening moeten houden met andere teksten, en als voorbeeld zou ik een architect willen noemen die gevestigd is in België en met klanten in Nederland werkt en op wie, afhankelijk van de omstandigheden, de dienstenrichtlijn, de richtlijn beroepskwalificaties, de richtlijn inzake elektronische handel, de consumentenrichtlijnen, of nog andere instrumenten van toepassing zijn. Daarom moeten we ervoor zorgen – en dat is wat we gaan doen met de prestatietests – dat deze verschillende Europese teksten perfect op elkaar afgestemd worden.</p>
      <p sl="fr">Ik zou willen afsluiten, mijnheer de Voorzitter, met het noemen van een zeer politiek punt, dat ook voor mij belangrijk is, dames en heren, en dat als eerste door mevrouw Gebhardt ter sprake is gebracht: deze richtlijn moet worden toegepast voor de doeleinden waarvoor hij is bedoeld, niet voor andere zaken. Daarom zal ik net zo oplettend zijn als u wat betreft de neiging van bepaalde lidstaten om deze richtlijn te gebruiken voor doeleinden anders dan die waarvoor hij is bedoeld, met name voor kwesties die verband houden met diensten van algemeen economisch belang. Mevrouw Auconie heeft hierover gesproken, evenals mevrouw Svensson en mevrouw Bizzotto zojuist.</p>
      <p sl="fr">Verder zou ik de heer Canfin, die mij vragen heeft gesteld, eraan willen herinneren dat de Commissie zich aan haar verplichting houdt en bezig is met een tekst waarin duidelijkheid wordt verschaft over een mededeling over openbare diensten, over diensten van algemeen economisch belang. Mijn collega, de heer Almunia, de commissaris die verantwoordelijk is voor mededinging, is van zijn kant bezig met het bijwerken van het Monti-Kroes-pakket. U zult op het gebied van communicatie straks dus twee instrumenten hebben waarin de zaken verduidelijkt worden, ondubbelzinnigheden worden voorkomen, alsook eventuele polemieken of misvattingen.</p>
      <p sl="fr">De mededeling over diensten van algemeen economisch belang of openbare diensten wordt later dit jaar uitgewerkt. Ik wil er voor mevrouw Geier nog aan toevoegen dat de dienstenrichtlijn geen invloed zou moeten hebben op de rechten van werknemers, omdat dit vraagstuk in deze richtlijn niet aan de orde is. In de richtlijn komen de kwesties van rechten en de detachering van werknemers overigens ook niet aan bod.</p>
      <p sl="fr">Tot slot zou ik tegen de heer Le Hyaric, naar wiens kritiek ik daarnet zeer aandachtig heb geluisterd, willen zeggen dat vervoer niet onder de dienstenrichtlijn valt, evenals de gezondheidszorg. In deze richtlijn is niet vastgelegd dat openbare diensten geprivatiseerd moeten worden, op wat voor manier dan ook; daar zal ik zeer goed op letten, net als op andere zaken daarbuiten, in de mededeling over diensten van algemeen belang die we aan het voorbereiden zijn.</p>
      <p sl="fr">Het komt erop neer, dames en heren, dat deze richtlijn een discussie op gang gebracht heeft. Ik wil u eraan herinneren dat hij ingrijpend verbeterd is, dat hij nu zeer duidelijk is en dat we hem kunnen gebruiken voor het scheppen van banen en groei, waar de burgers op zitten te wachten. Ik wil dat we veeleisend zijn – en u hebt gelijk om dat te zijn – maar ik wil ook dat we objectief zijn ten aanzien van deze richtlijn en dat we deze interne markt voor diensten samen tot stand brengen, in de geest van partnerschap en door partnerschapsmethodes te gebruiken. In ieder geval is dat wat ik vastbesloten ben om de komende vier jaar te gaan doen – en wat ik u beloofd had dat ik zou doen – om ervoor te zorgen dat deze richtlijn volledig tot zijn recht komt.</p>
    </intervention>
    <intervention id="1-073-000" speaker_id="1913" name="Evelyne GEBHARDT" is_mep="True" mode="spoken" role="rapporteur" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">Mijnheer de Voorzitter, dit was een bijzonder interessante en verhelderende discussie. Ik heb echter iets interessants vastgesteld: er zijn nog steeds mensen die vasthouden aan het oude voorstel van de heer Bolkestein, waarin het inderdaad ging om liberalisering en deregulering, hoewel dat echt iets uit het verleden is. De dienstenrichtlijn die we vandaag bespreken gaat om de mogelijkheid dat gekwalificeerde dienstverrichters hun diensten in de hele Europese Unie aanbieden. Daarom gaat het in de dienstenrichtlijn, en ik kan het niet te vaak herhalen! Daarom doe ik dat nog een keer. Dit is ongetwijfeld nieuw, dankzij ons.</p>
      <p sl="de">Ik wil er ook aan herinneren dat de dienstenrichtlijn wel degelijk een sociale clausule bevat. In artikel 1 hebben we namelijk bepaald dat de toepassing van de dienstenrichtlijn er niet toe mag leiden dat het arbeidsrecht en het sociale recht van de lidstaten buiten werking worden gesteld. Wanneer zoiets in een lidstaat gebeurt – en dat heb ik net ook al gezegd – dan wordt de dienstenrichtlijn verkeerd omgezet. U heeft het onder andere over Rüffert gehad, maar dat heeft niets te maken met de dienstenrichtlijn. Dat houdt verband met de detacheringsrichtlijn, en met de omzetting daarvan, en met de richtlijnen inzake overheidsopdrachten. Ik zou iedereen willen verzoeken om geen appelen met peren te vergelijken! Met appelen en peren kan je misschien een lekker dessert maken, maar in de politiek passen die twee absoluut niet bij elkaar. Daarom moeten we heel goed in de gaten houden wat er gebeurt.</p>
      <p sl="de">Ik doe nogmaals een beroep op iedereen, we moeten ervoor zorgen dat de dienstenrichtlijn in de lidstaten correct wordt omgezet, en niet wordt gebruikt om rechten af te schaffen, of te dereguleren, dat is niet de bedoeling van de dienstenrichtlijn!</p>
      <p sl="de">We blijven uiteraard absoluut bij onze eis dat we in de Europese Unie hoe dan ook een wettelijk kader nodig hebben voor de bescherming van diensten van algemeen economisch belang. Ik ben nieuwsgierig wat de Commissie ons in dit verband zal voorleggen.</p>
    </intervention>
    <intervention id="1-074-000" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="nl">Het debat is gesloten.</p>
      <p sl="nl">De stemming vindt morgen, dinsdag 15 februari, om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="1-074-500" speaker_id="96757" name="Raffaele BALDASSARRE" is_mep="True" mode="written" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="it">De dienstenmarkt is aan de ene kant goed voor twee derden van het BBP en de banen in de Europese Unie maar vertegenwoordigt aan de andere kant slechts een vijfde van de totale handel binnen de EU. Daarom kan ik het volledig eens zijn met de prioriteiten die de rapporteur heeft genoemd, met name de voltooiing van het netwerk van specifieke loketten en de versterking van de administratieve samenwerking. Op dit moment is de eerste generatie specifieke loketten aanwezig in 22 lidstaten. Dat zou bemoedigend zijn, ware het niet dat slechts 14 loketten de mogelijkheid bieden de procedures online af te wikkelen. Die specifieke loketten zouden een integraal bestanddeel moeten vormen van het breder opgezette systeem van “e-government” in de EU en hun diensten moeten aanbieden in meerdere talen. Tot slot is het absoluut noodzakelijk de administratieve samenwerking te verbeteren, zodat het op communicatie gestoelde mechanisme efficiënt kan functioneren. Het Informatiesysteem voor de interne markt (IMI) is al een zeer belangrijk hulpmiddel. IMI ondersteunt het werk van de overheidsinstanties, zorgt voor de coördinatie van verschillende administratieve methoden en vult gebrekkige informatie aan. Desalniettemin moeten we erop toezien dat in de toekomst dit systeem niet alleen gebruikt wordt maar vooral ook op de juist manier wordt toegepast.</p>
    </intervention>
  </section>
  <section id="creitem14" title="14. Nauwere samenwerking op het gebied van de totstandbrenging van bescherming door middel van het eenheidsoctrooi (debat)">
    <intervention id="1-076-000" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="nl">Aan de orde is de aanbeveling over het voorstel voor een besluit van de Raad houdende machtiging om nauwere samenwerking aan te gaan op het gebied van de instelling van eenheidsoctrooibescherming [05538/2011 – C7-0044/2011 - 2010/0384(NLE)] - Commissie juridische zaken. Rapporteur: Klaus-Heiner Lehne (A7-0021/2011).</p>
    </intervention>
    <intervention id="1-077-000" speaker_id="2224" name="Klaus-Heiner LEHNE" is_mep="True" mode="spoken" role="rapporteur" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, dames en heren, vandaag houden we ons voor de tweede keer bezig met de nauwere samenwerking. In verband met de behandeling van het familierecht, een paar maanden geleden, hebben we voor het eerst besloten om te werken met de nauwere samenwerking, zoals voorzien in het Verdrag van Lissabon, en nu willen dat weer doen. Vandaag moeten we alleen maar een besluit over de procedure nemen. Dat zeg ik in alle duidelijkheid, omdat we op dit moment niet op de inhoud van de zaak ingaan. Dat gebeurt pas later.</p>
      <p sl="de">Allereerst moet ik zeggen dat ik tot mijn grote vreugde heb vastgesteld dat vandaag ook het Hongaarse voorzitterschap van de Raad aanwezig is. Dat is eigenlijk een première, want het is volgens mij de eerste keer in de geschiedenis van het Europees Parlement dat het voorzitterschap op een maandagavond vertegenwoordigd is. Daaruit blijkt misschien ook wel hoe belangrijk dit dossier is.</p>
      <p sl="de">Al sinds 2001 bespreken we de kwestie van het Europees octrooi, op basis van een voorstel van de Europese Commissie. Het Parlement heeft in de eerste lezing, tijdens de behandeling van het verslag-Palacio, heel concreet kleur bekend, en mogelijke oplossingen aangedragen. De Raad is er niet in geslaagd om het eens te worden over het octrooi, en wel hoofdzakelijk om twee redenen. Het eerste probleem is de rechter - welke rechtbank voor welke geschillen bevoegd moet zijn. Het tweede probleem is groter: wat wordt de talenregeling? De kwestie van de rechtbank wordt misschien binnenkort opgelost door een uitspraak van het Europees Hof van Justitie, we verwachten begin maart een advies. Dan weten we precies wat haalbaar is, en wat niet.</p>
      <p sl="de">Bij de talen schiet het echter niet op. Het Belgische voorzitterschap heeft in de herfst van vorig jaar moeten vaststellen dat het blijkbaar definitief niet mogelijk is om een oplossing te vinden voor het geschil over de talen, in ieder geval kan er geen unanimiteit worden bereikt, en dat is volgens het Verdrag van Lissabon een voorwaarde. Er staan nu eenmaal twee dingen haaks op elkaar: het feit dat er in de Europese Unie 23 officiële talen zijn, die in principe gelijkwaardig zijn, en het feit dat een octrooi vanwege de vertalingen heel duur is. Daarom hebben we altijd een probleem: wanneer we een octrooi in alle talen laten vertalen, brengt dat niet alleen het risico op rechtsgeschillen in bepaalde lidstaten met zich mee: kleine en middelgrote bedrijven kunnen eigenlijk nooit aanspraak maken op dit octrooi, omdat het veel te duur wordt. Zo’n octrooi met veel talen is bij de huidige regels van het Europees Octrooibureau eigenlijk alleen maar haalbaar voor grote ondernemingen, en niet voor de middenstand. Daar moeten we zeker iets aan doen.</p>
      <p sl="de">Het Europees Parlement heeft sinds 2000 tientallen keren in resoluties geëist dat er eindelijk vooruitgang moet worden geboekt bij het Europees octrooi – in verband met het Lissabon-proces, en met het nieuwe 2020-proces. Ik denk dat het nu wel genoeg geweest is. Het Belgische voorzitterschap heeft de Commissie verzocht om een concreet voorstel op tafel te leggen voor de procedure voor de nauwere samenwerking. De Commissie is op dat initiatief ingegaan. De Raad heeft ons officieel gevraagd om hiermee in te stemmen. De Commissie juridische zaken heeft dat met zestien stemmen voor en vijf stemmen tegen heel duidelijk gedaan. Intussen staan 25 lidstaten achter dit voorstel. De tijd is nu echt gekomen om de volgende stap te zetten, wij als Parlement moeten instemmen met deze procedure, zodat we eindelijk het licht aan het einde van de tunnel zien.</p>
      <p sl="de">Ik heb nog een allerlaatste punt. We hebben in Europa niet veel grondstoffen. Wat we hebben is ons verstand, onze creativiteit, de ideeën die op dit continent ontstaan. Daarom is het voor ons van het grootste belang dat die ideeën goed beschermd worden. Ik vraag u: hoe kunnen we tegen China, tegen India, tegen allerlei grote opkomende landen overal ter wereld zeggen: “jullie moeten intellectuele eigendomsrechten respecteren”, wanneer we daartoe in Europa zelf niet toe in staat zijn? Daarom moeten we deze grote stap zetten, op weg naar een Europees octrooi. Daarom ben ik hier voor, en doe een beroep op u om voor dit voorstel voor het gebruik van de nauwere samenwerking te stemmen!</p>
    </intervention>
    <intervention id="1-078-000" speaker_id="photo_generic" name="Enikő Győri" is_mep="True" mode="spoken">
      <p sl="en">fungerend voorzitter van de Raad . − Mijnheer de Voorzitter, het is me een waar genoegen en een voorrecht om dit voorname gehoor vandaag te mogen tospreken. Zoals de heer Lehne zojuist zei, blijkt uit het feit dat het voorzitterschap op maandag aanwezig is, wel hoe belangrijk de kwestie is.</p>
      <p sl="en">Ten eerste dank ik het Europees Parlement voor zijn constructieve benadering ten aanzien van de inspanningen van de Raad om de voorwaarden voor het verkrijgen van octrooibescherming in de Europese Unie te verbeteren. Ik wil ook onze erkentelijkheid betuigen aan het vorige Belgisch voorzitterschap voor zijn niet-aflatende inspanningen om de instelling van eenheidsoctrooibescherming tot stand te brengen.</p>
      <p sl="en">Ten tweede kan ik melden dat de Raad vanochtend met een overgrote meerderheid heeft besloten uw goedkeuring te vragen voor machtiging om nauwere samenwerking op dit gebied aan te gaan. Afhankelijk van uw goedkeuring zal de Raad concurrentievermogen op 10 maart naar verwachting zijn machtiging verlenen.</p>
      <p sl="en">Het Hongaars voorzitterschap hecht met name belang aan verbetering van het concurrentievermogen van de EU en steun voor kleine en middelgrote ondernemingen die in de EU actief zijn. Het is onze gezamenlijke verantwoordelijkheid om hen te helpen met innovatie, dat zowel op Europees als op mondiaal niveau een stuwende kracht is achter het concurrentievermogen van KMO’s.</p>
      <p sl="en">Het is al vanaf het begin duidelijk dat een van de belangrijkste elementen die een rol spelen bij het verwezenlijken van deze doelstelling, de instelling van een EU-octrooi is, en dit wordt al meer dan dertig jaar uitgesteld. Het is geen optie om alles bij het oude te laten. Er worden jaarlijks miljoenen euro’s uitgegeven aan vertalingen en administratie om te komen tot de instelling van octrooibescherming in de 27 verschillende rechtssystemen in de EU, terwijl in de VS een uitvinder een octrooi voor het hele grondgebied van de VS kan krijgen voor een bedrag van ongeveer 1 850 euro. In de EU kost dat 20 000 euro voor slechts dertien lidstaten.</p>
      <p sl="en">Volgens berekeningen leiden Europese bedrijven een verlies van zeven- tot achthonderd miljoen euro door het ontbreken van een EU-octrooi. Het hoeft geen betoog dat dit bedrag veel beter zou kunnen worden gebruikt door het bijvoorbeeld aan technologisch onderzoek te besteden.</p>
      <p sl="en">Er is momenteel geen interne markt in termen van octrooibescherming. De aanvrager is verplicht om met 27 afzonderlijke nationale rechtssystemen te werken. Het gevolg is dat in de praktijk alleen maar bescherming wordt geregeld in een bepaald deel van de EU, waardoor ernstige problemen ontstaan in termen van vrij verkeer van goederen die in sommige rechtsgebieden octrooibescherming genieten maar in andere vrij kunnen worden geproduceerd.</p>
      <p sl="en">Onze duidelijke voorkeur is altijd uitgegaan naar de instelling van een echt EU-breed octrooi dat het grondgebied van alle 27 lidstaten bestrijkt. We betreuren het ten zeerste dat de onderhandelingen over het talenregime in een impasse zijn geraakt, zonder dat er in de nabije toekomst zicht is op de noodzakelijke consensus.</p>
      <p sl="en">Ik moet ook benadrukken dat EU-beleidsmakers onder druk staan om snel vooruitgang te boeken op dit gebied. Het onlangs gepubliceerde scorebord voor de Innovatie-Unie bevestigt dat er reeds een gapend gat bestaat tussen de innovatieprestaties van de VS en Japan en die van de EU, en de belangrijkste opkomende markten halen ons gestaag in.</p>
      <p sl="en">Hoewel octrooiregels niet de enige bepalende factor voor innovatieactiviteiten zijn, is het belang ervan iedereen duidelijk. Elk jaar langer dat we de huidige regels blijven werken, wordt ons gefragmenteerde systeem minder aantrekkelijke en concurrerend.</p>
      <p sl="en">Onder deze omstandigheden oordeelt de overgrote meerderheid van de lidstaten dat de instelling van eenheidsoctrooibescherming binnen het kader van nauwere samenwerking voorlopig de enige weg vooruit is. De 27 lidstaten hebben officiële verzoeken tot nauwere samenwerking ingediend. Hun duidelijke verwachting is dat er binnen een redelijke termijn zichtbare resultaten worden geboekt.</p>
      <p sl="en">Als fungerend voorzitterschap zullen we alles in het werk stellen om op dit terrein substantiële vooruitgang te boeken. Anderzijds moet het voorzitterschap ook oog hebben voor de bezwaren en bedenkingen die Spanje en Italië naar voren hebben gebracht.</p>
      <p sl="en">Ik zal nu de geachte Spaanse en Italiaanse leden van dit Parlement in hun moedertaal toespreken.</p>
      <p sl="es">In de eerste plaats wil ik het woord richten tot dames en heren afgevaardigden van onze partner Spanje. We hebben er alle vertrouwen in dat we via nauwere samenwerking, met de instelling van het systeem voor eenheidsoctrooibescherming, een belangrijke stap zetten in de richting van de ideale situatie waarin het systeem voor eenheidsoctrooibescherming alle lidstaten van de Europese Unie omvat.</p>
      <p sl="it">Nu richt ik mij tot onze Italiaanse vrienden. Om alle mogelijke misverstanden te vermijden hecht ik eraan te benadrukken dat geen enkele onderneming of persoon, uit welke lidstaat dan ook, van de voordelen van het toekomstig EU-octrooi zal zijn uitgesloten.</p>
      <p sl="en">Mijnheer de Voorzitter, ik dank u voor uw geduld. Ik verheug me er zeer op om op dit punt in de toekomst met het Parlement samen te werken.</p>
    </intervention>
    <intervention id="1-083-000" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie . – Mijnheer de Voorzitter, dames en heren, door uw steun te geven aan deze nauwere samenwerking, zoals voorgesteld door de heer Lehne, maakt u, zo u wilt, de levens van Europese bedrijven en uitvinders een stuk gemakkelijker, dankzij wat eindelijk eenheidsoctrooibescherming is in Europa. Het onvermogen om een betere en meer betaalbare bescherming te bieden voor uitvindingen en ontwerpen, met name in de industriële sector, is een ongelofelijke en, naar mijn mening, onaanvaardbare zwakte wat betreft het concurrentievermogen van ons continent, dat het op moet nemen tegen een extreem zware concurrentie wereldwijd.</p>
      <p sl="fr">Daarom heb ik tijdens mijn hoorzitting op 13 januari 2010, en bij vele gelegenheden daarna, de belofte gedaan – een soort eed eigenlijk – dat ik deze zaak vooruit zou helpen om ervoor te zorgen dat ik de laatste EU-commissaris ben die deze kwestie ter sprake brengt. We hebben een voorstel gedaan. Dankzij de proactieve en intelligente benadering van het Belgische voorzitterschap is het voorstel aangevuld, versterkt en verbeterd, maar zoals u weet zijn we er niet in geslaagd om de unanieme steun te verkrijgen waarop ik had gehoopt voor deze zaak. Dat is de reden waarom en de manier waarop dit idee van een nauwere samenwerking, binnen het kader van het nieuwe Verdrag van Lissabon, is ontstaan. De Commissie is snel ingegaan op het verzoek om nauwere samenwerking dat oorspronkelijk bij haar was ingediend, zoals de heer Lehne zei, door een twaalftal lidstaten.</p>
      <p sl="fr">Op dit moment, dames en heren, hebben 25 lidstaten ingestemd met de invoering van deze nauwere samenwerking. Het Hongaarse voorzitterschap heeft het stokje overgenomen van het Belgische voorzitterschap, en geeft eveneens blijk van ferme vastberadenheid, waarvoor ik hen wil bedanken. Het Hongaarse voorzitterschap wil deze samenwerking laten ingaan in maart, en ik ben het Parlement, en u in het bijzonder, mijnheer Lehne, en ook de overige leden van uw commissie, heel dankbaar voor de cruciale rol die u speelt, samen met de Commissie juridische zaken, om vooruitgang te boeken met deze werkzaamheden en om snel tot resultaten te komen voor deze kwestie.</p>
      <p sl="fr">Dames en heren, de Commissie wil dat zoveel mogelijk lidstaten betrokken worden bij deze nauwere samenwerking, en zelf hoop ik dat alle lidstaten uiteindelijk in staat zullen zijn om dit voorstel te steunen, dat, ik herhaal, politiek aanvaardbaar is voor alle lidstaten, en financieel gezien noodzakelijk is voor alle bedrijven. Een zo groot mogelijke steun – juist, indien mogelijk unanieme steun – zal ervoor zorgen dat deze stap vooruit een zo groot mogelijk aantal voordelen met zich meebrengt voor Europese bedrijven en uitvinders.</p>
      <p sl="fr">In mijn hoedanigheid als commissaris met de verantwoordelijkheid voor de interne markt zal ik erop toezien dat nauwere samenwerking in overeenstemming blijft met de verdragen, en met de regels voor de werking van de interne markt in het bijzonder. Dat betekent, dames en heren, dat eenheidsoctrooibescherming – zoals mevrouw Győri heel goed heeft uitgelegd in het Italiaans en in het Spaans – beschikbaar wordt voor alle bedrijven in de Europese Unie, ongeacht het land waarin ze gevestigd zijn. Er is geen discriminatie.</p>
      <p sl="fr">Bovendien zijn de voordelen van deze eenheidsbescherming hetzelfde voor alle uitvinders en voor alle vernieuwende bedrijven in de Europese Unie, en dat geldt zowel voor procedures, die vereenvoudigd worden, als voor vertaalkosten, die verminderd worden. Er is al een analyse van het totale effect van dit project gemaakt, en we zijn momentele bezig met een diepgaande beoordeling van de economische gevolgen ervan.</p>
      <p sl="fr">Tot slot zal de Commissie, die het betreurt dat een overeenkomst tussen de 27 nog niet mogelijk is, haar uiterste best doen om deze nauwere samenwerking spoedig tot stand te brengen – zodra de Raad van Ministers zijn mening heeft gegeven in maart – door de ontwerpverordeningen in te dienen die nodig zijn om deze nauwere samenwerking in de praktijk te brengen, zodat we deze meerwaarde heel snel aan de Europese bedrijven kunnen doen toekomen. Bedankt voor uw aandacht en alvast bedankt voor uw steun aan dit voorstel.</p>
    </intervention>
    <intervention id="1-084-000" speaker_id="96757" name="Raffaele BALDASSARRE" is_mep="True" mode="spoken" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="it">namens de PPE-Fractie . – Mijnheer de Voorzitter, commissaris, dames en heren, na een ongebruikelijk snelle en dynamische procedure staat het Parlement op het punt in te stemmen met het eerste precedent op het vlak van nauwere samenwerking dat specifiek de interne markt betreft. De aangevoerde rechtvaardiging is het feit dat de discussie over het Europees octrooi al sinds vele jaren op de agenda staat. Daarom is het goed te preciseren dat de ontwerpverordening inzake de talenregeling pas op 30 juni 2010 door de Commissie is goedgekeurd en dat de Raad in november 2010 heeft vastgesteld dat er geen eenparigheid bestond en het bereiken van een unaniem besluit in de nabije toekomst moeilijk was.</p>
      <p sl="it">Dan stap ik voor het gemak maar even over het tempo heen waarmee dit dossier in het Parlement is behandeld. Hopelijk zal dat tempo tot voorbeeld dienen voor de toekomst, want er zijn echt geweldige records gevestigd op het vlak van een snelle en doeltreffende behandeling van wetsvoorstellen.</p>
      <p sl="it">Desalniettemin is het niet mijn bedoeling slechts op te treden als woordvoerder van de belangen van mijn land, dat zich op dit moment verzet tegen nauwere samenwerking. Daar ik meen dat octrooien van fundamenteel belang zijn voor de ontwikkeling van de industrie en de ondernemingen in Europa, wil ik slechts een aantal opmerkingen maken over zaken die ik belangrijk vind in verband met de uitoefening van de wetgevende functie van dit Huis en de verdere behandeling van de octrooiverordeningen.</p>
      <p sl="it">Op de allereerste plaats is het goed te beseffen dat goedkeuring van nauwere samenwerking de systematische legitimatie voor de ontwikkeling van de interne markt betekent van een instrument dat slechts in laatste instantie zou moeten worden gebruikt. We zijn dus bezig een precedent te creëren dat op alle terreinen van de interne markt kan worden gebruikt. Bovendien meen ik dat het Parlement zich in een volgende fase – bij de behandeling van de andere onderwerpen – op een grondige en onafhankelijke wijze kan uitspreken over de verschillende voorstellen. Voort ben ik van mening dat in die afzonderlijke voorstellen de belangen van de gebruikers en de ondernemingen centraal moeten staan en niet zo zeer de belangen van afzonderlijke groepen van landen.</p>
    </intervention>
    <intervention id="1-085-000" speaker_id="1906" name="Bernhard RAPKAY" is_mep="True" mode="spoken" nationality="Germany" birth_date="08-01-1951" birth_place="Ludwigsburg" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de S&amp;D-Fractie. – Mijnheer de Voorzitter, dames en heren, de redenen die de rapporteur noemt zijn correct, daar heb ik niets aan toe te voegen. Daarom zal mijn fractie instemmen met de nauwere samenwerking. Sommige leden zijn een afwijkende mening toegedaan, dat is legitiem, en die moeten ook aan het woord komen. Maar de rapporteur, het voorzitterschap van de Raad en de commissaris hebben gelijk, het is de hoogste tijd, we kunnen niet blijven treuzelen.</p>
      <p sl="de">Het is niet waar dat we dit allemaal haastje-repje tot een akkoord zijn gekomen, zonder enige discussie, wat sommige collega’s beweren. Dat argument snijdt geen hout, evenmin trouwens als de andere argumenten. De kwestie van de talen wordt tenslotte niet pas besproken sinds de Commissie vorig jaar haar laatste voorstel heeft voorgelegd, over de kwestie van de talen hebben we het al minstens tien jaar. Dat is dus niets nieuws. We hebben in de afgelopen maanden allerlei modellen leren kennen en behandeld, dus kan niemand zeggen dat dit niet uitvoerig genoeg besproken is. Nu moeten we de knoop echt eens doorhakken!</p>
      <p sl="de">Het tweede argument tegen dit voorstel, dat telkens weer naar voren wordt gebracht, is dat we de interne markt kapot maken. We hebben voor octrooien echter helemaal geen interne markt, en dus kan die ook niet kapot gemaakt worden. Wanneer we ons bewust zijn van het feit dat de interne markt werkelijk alleen maar kan worden voltooid met een eenheidsoctrooi (en dat zijn we ons allang bewust), dan kan de interne markt daardoor dus niet kapot gemaakt worden. Het ergste wat er kan gebeuren is dat het bij de status quo blijft. Ik denk echter dat we vooruitgang zullen boeken.</p>
      <p sl="de">Het derde argument, dat heel bewust wordt aangedragen, is dat het Parlement afziet van zijn rechten wanneer het instemt met de nauwere samenwerking. Dat is volkomen onjuist. Ik vind dat we eens een blik moeten werpen op het Verdrag van Lissabon en op ons Reglement. We verspelen geen enkel recht. We stemmen nu in met de nauwere samenwerking, en wanneer die begint hebben we gewoon al onze rechten. Bij de talenregeling worden we alleen maar geraadpleegd, want hiervoor is unanimiteit nodig. Bij de eigenlijke verordening inzake het octrooi geldt dan echter de medebeslissing, en bij de bepaling van het bevoegde octrooigerecht geldt de instemmingsprocedure. We geven dus geen enkel recht uit handen, in tegendeel!</p>
    </intervention>
    <intervention id="1-086-000" speaker_id="96677" name="Cecilia WIKSTRÖM" is_mep="True" mode="spoken" nationality="Sweden" birth_date="17-10-1965" birth_place="Svanstein" p_group="Group of the Alliance of Liberals and Democrats for Europe" m_state="SE">
      <p sl="sv">namens de ALDE-Fractie . – Mijnheer de Voorzitter, ik zou om te beginnen de heer Lehne willen bedanken voor het voortreffelijke werk dat hij met betrekking tot dit onderwerp heeft verricht, en ik wil ook commissaris Barnier bedanken die op een effectieve en succesvolle manier werk maakt van dit onderwerp.</p>
      <p sl="sv">Zoals we hebben gehoord, is er al decennialang gediscussieerd over dit onderwerp en het is nu duidelijk dat in de Raad niet de unanimiteit tot stand zal kunnen worden gebracht die volgens het Verdrag vereist is om een besluit te kunnen nemen. Daarom hebben veel lidstaten gevraagd om op dit gebied van start te gaan met versterkte samenwerking. Ik wil onderstrepen dat dit een open vorm van samenwerking is waarbij het alle lidstaten vrijstaat om eraan deel te nemen als ze dat wensen.</p>
      <p sl="sv">De kwestie waar we vandaag een besluit over moeten nemen is daarom of het Parlement al dan niet zijn fiat zou moeten geven aan het verzoek van de Raad tot versterkte samenwerking. Ik en de Fractie Alliantie van Liberalen en Democraten voor Europa zijn van mening dat het Europees Parlement zijn toestemming moet geven voor dit verzoek, in lijn met de aanbeveling van de rapporteur, de heer Lehne.</p>
      <p sl="sv">Het is ontzettend belangrijk dat een uitvinding of wetenschappelijke ontdekking wordt beschermd om op basis van innovatie en kennis bruikbare, nuttige producten te maken die, op hun beurt, groei en banen creëren. Momenteel is het voor een individuele uitvinder of kleine onderneming moeilijk om in heel Europa octrooibescherming te genieten. Zoals we hebben gehoord, is het gewoonweg te duur en te ingewikkeld. Een Amerikaans octrooi kost momenteel om en bij de 1 800 euro terwijl een Europees octrooi meer dan 20 000 euro kost – 11 keer zoveel, en dat is duidelijk niet redelijk. Voor multinationals met veel middelen en juridische expertise zal het nooit onoverkomelijk zijn, ongeacht hoe het stelsel eruitziet.</p>
      <p sl="sv">Het zijn de individuele vernieuwers in Europa die in het huidige stelsel het gelag betalen. Het is de hoogste tijd dat ze bescherming krijgen voor hun verwezenlijkingen, zodat ze groeien en de grote werkgevers van morgen worden die onze Unie zo broodnodig heeft. We hebben dit nu nodig. We hebben geen tijd te verliezen.</p>
    </intervention>
    <intervention id="1-087-000" speaker_id="28253" name="Eva LICHTENBERGER" is_mep="True" mode="spoken" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">namens de Verts/ALE-Fractie. – Mijnheer de Voorzitter, dames en heren, een Europees octrooi zou voor bepaalde sectoren in de economie en in de wetenschap waarschijnlijk voordelen hebben. Ik moet echter zeggen dat men waarschijnlijk een beetje te veel van dit octrooi verwacht. We moeten de kerk in het midden laten.</p>
      <p sl="de">Ik ben met name tegen de nauwere samenwerking. Onlangs hebben we hier het dossier over scheidingen met de nauwere samenwerking behandeld. Nu krijgen we meteen weer een dossier waarvoor de nauwere samenwerking wordt voorgesteld. Wanneer we daar zomaar mee instemmen, kan dat het gevaar met zich meebrengen dat we binnenkort alles in de vorm van de nauwere samenwerking behandelen, omdat het voor de Raad te moeizaam is om te proberen het eens te worden. Dat was niet wat we indertijd in de Conventie voor ogen hadden, toen we de nauwere samenwerking bespraken.</p>
      <p sl="de">Good governance , dat nemen we vaak in de mond, betekent ook overzichtelijk en helder bestuur. Wanneer we allerlei dossiers met de nauwere samenwerking behandelen, maakt dat de zaak juist niet overzichtelijk en helder. Het wordt volgens mij een groot probleem wanneer er bij allerlei dossiers telkens weer subgroepen van lidstaten ontstaan, die met elkaar afspraken maken. Het is natuurlijk erg aardig dat ze zeggen: “Ja hoor, de anderen zijn ook uitgenodigd, die mogen ook komen”, maar onder welke omstandigheden gebeurt dat? Ik had gedacht dat we het deze keer met elkaar eens hadden kunnen worden – wat in de afgelopen jaren nooit was gelukt – wanneer we een beetje langer hadden onderhandeld.</p>
      <p sl="de">Volgens mij is de procedure van de nauwere samenwerking voor octrooien niet de juiste weg, en daarom zal ik niet voor deze regeling stemmen.</p>
    </intervention>
    <intervention id="1-088-000" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">namens de ECR-Fractie . – Mijnheer de Voorzitter, er is in Europa al enkele jaren een debat aan de gang over de invoering van regelgeving met betrekking tot eenheidsoctrooibescherming. Economen en zakenmensen zijn van mening dat de invoering van een dergelijke wetgeving niet alleen de kosten van octrooibescherming aanzienlijk zou beperken voor bedrijven in de hele Europese Unie, maar ook zou leiden tot een goedkope, doeltreffende en betere bescherming. Dit is van buitengewoon belang, vooral voor het MKB. De aanbevelingen en voorstellen van de Europese Commissie gaan eveneens in deze richting.</p>
      <p sl="pl">Er dient echter ook aandacht te worden besteed aan een aantal controversiële voorstellen die aanleiding geven tot discussie in deze kwestie – dit punt is eerder vandaag ook al ter sprake gebracht in het Parlement – namelijk de kwestie in verband met de vertaling van de octrooien door het Europees Octrooibureau en het voorstel om de octrooien in de toekomst nog maar in drie talen te vertalen. Over deze kwestie moet nog verder worden nagedacht. We moeten ons afvragen waarom het net die drie bepaalde talen moeten zijn en geen andere, vooral omdat dit een zeker voordeel zou opleveren voor ondernemers die een van deze talen als moedertaal hebben. Ik denk dat we dit aspect nadrukkelijk in overweging moeten nemen.</p>
    </intervention>
    <intervention id="1-089-000" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">namens de EFD-Fractie . – Mijnheer de Voorzitter, de Europese Commissie heeft reeds eerder geprobeerd een EU-octrooiwet tot stand te brengen, maar dat mislukte in juni toen de wet werd afgewezen door de Raad, die er niet in slaagde eenparigheid van stemmen te bereiken. De Commissie wil er echter wel verder mee. Daaruit blijkt weer eens dat de Commissie nog meer macht bij de EU wil leggen. De voorstellen zijn onnodig en zadelen innovatieve bedrijven alleen maar op met een nog grotere administratieve last en meer kosten.</p>
      <p sl="en">Wie zijn hier nu precies vóór? Twaalf landen, waaronder het Verenigd Koninkrijk, willen dit zo nodig. Het zal niemand verbazen dat de Britse coalitieregering hierbij het voortouw heeft genomen, net zoals voorgaande Britse regeringen bij de meeste andere EU-projecten het voortouw namen en ondertussen deden alsof het tegenovergestelde het geval was. Als de Britse conservatieven ooit op het idee waren gekomen om octrooi aan te vragen voor leugens, bedrog en hypocrisie, hadden ze misschien wel zoveel royalty’s binnengehaald dat ze de staatsschuld hadden kunnen afbetalen!</p>
    </intervention>
    <intervention id="1-090-000" speaker_id="96896" name="Marielle BOULLIER GALLO" is_mep="True" mode="spoken" nationality="France" birth_date="19-05-1949" birth_place="Lons-le-Saunier" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, commissaris, dames en heren, dat mensen al sinds het begin der tijden nadenken over leven en dood kan ik nog begrijpen, maar dat de Europese Unie er sinds de jaren zeventig niet in geslaagd is om de problemen rond Europese octrooien op te lossen is ronduit hopeloos.</p>
      <p sl="fr">Allereerst wil ik het werk en het doorzettingsvermogen van de heer Lehne in deze onderneming prijzen en hem bedanken voor de aandacht die hij heeft besteed aan onze Spaanse en Italiaanse collega’s. Ook ik heb naar hun argumenten geluisterd en ik begrijp ze volledig. Toch zijn we hier vandaag niet om een taalprobleem op te lossen. Het voorstel van de Europese Commissie van 1 juli 2010 is gebaseerd op de talenregeling van het Europees Octrooibureau, dat zijn sporen al heeft verdiend. Nogmaals, deze taaldiscussie staat niet op de agenda.</p>
      <p sl="fr">Vandaag gaat het erom die 25 lidstaten die vooruit willen komen door nauwere samenwerking tot stand te brengen, in staat te stellen om dat ook daadwerkelijk te doen. Vandaag gaat het erom het verzoek in te willigen van Europese bedrijven, die elf keer zoveel betalen voor hun octrooien als bedrijven in de Verenigde Staten. Vandaag gaat het erom dat het Europees Parlement volwassen genoeg is om boven de onbeduidende onenigheden te gaan staan. We hebben meer dan genoeg tijd om de gevoelige politieke keuzes die voor ons liggen te bespreken. Laten we echter niet stil blijven zitten en juist vooruit gaan door onze steun te geven aan de aanbeveling van de heer Lehne op deze lange, lange weg naar het Europees octrooi.</p>
    </intervention>
    <intervention id="1-091-000" speaker_id="96704" name="Edvard KOŽUŠNÍK" is_mep="True" mode="spoken" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">Mijnheer de Voorzitter, de Amerikaanse president Obama heeft in zijn jaarlijkse State of the Union opgeroepen tot meer innovatie in de Verenigde Staten. Hij noemde bij die gelegenheid innovatie de “Spoetnik van onze generatie”. Het doet me deugd dat de Europese Unie met het programma „Innovatie-Unie“ een duidelijk signaal doet uitgaan dat innovatie van cruciaal belang is voor het behoud van de economische positie van Europa in de wereldwijde concurrentie. Naar mijn mening is het eenheidsoctrooi een van de belangrijkste instrumenten waarmee de EU het project ‘Innovatie-Unie’ tot een goed einde kan brengen en de voorsprong op innovatieve tijgers als China en Brazilië kan behouden. Het eenheidsoctrooi vergroot het concurrentievermogen van het Europees bedrijfsleven aanzienlijk. Ik betreur het dan ook ten zeerste dat een aantal lidstaten doordat zij minder ter zake doende eisen stellen – zoals bescherming van hun taal – de totstandkoming van een dergelijk voor de ontwikkeling van de innovatie in de Europese Unie cruciaal instrument afremt. Vandaar mijn steun voor het voorstel ter versterking van de samenwerking, zelfs indien dit betekent dat een aantal lidstaten niet meedoet. We mogen de ‘Spoetnik van onze generatie’ niet missen.</p>
    </intervention>
    <intervention id="1-092-000" speaker_id="28399" name="Antonio LÓPEZ-ISTÚRIZ WHITE" is_mep="True" mode="spoken" nationality="Spain" birth_date="01-04-1970" birth_place="Pamplona" m_state="ES">
      <p sl="es">Mijnheer de Voorzitter, de Europese Unie is gebaseerd op waarden als gelijkheid, solidariteit en respect voor alle talen. Wij allen delen deze beginselen.</p>
      <p sl="es">Als Spaanse afgevaardigden staan wij achter het idee een octrooisysteem te hebben voor de hele Europese Unie, en ik feliciteer mijn collega, de heer Lehne, met dat deel van zijn verslag. Wij ondersteunen alles wat de interne markt kan verbeteren en uitbreiden.</p>
      <p sl="es">Voor zo’n belangrijke kwestie als deze is echter gekozen voor een weg waarin het Verdrag voorziet – nauwere samenwerking – die een laatste redmiddel zou moeten zijn en die aan een hele reeks voorwaarden dient te voldoen. Vanuit ons gezichtspunt is nauwere samenwerking, waarover we morgen zullen stemmen, in strijd met de artikelen 118 en 326 van het Verdrag. Daarbij komt dat ze in de Raad volgens mij de spelregels veranderd hebben, maar dat zal mijn regering wel aanpakken.</p>
      <p sl="es">Het nieuwe Verdrag is ontegenzeggelijk een nuttig instrument voor de Unie, maar het mag niet gebruikt worden om een Europa met snelheden gestalte te geven. Vele landen die nu achter nauwere samenwerking staan, zullen zelf al gauw de gevolgen ondervinden, en als de Raad en de Commissie op deze manier gebruik blijven maken van nauwere samenwerking, dan zullen we uiteindelijk allemaal verliezers zijn.</p>
      <p sl="es">De Spaanse taal wordt gesproken door 850 miljoen mensen. Van de drie talen die de Europese Commissie voor het octrooisysteem heeft voorgesteld, is er maar één die qua omvang met het Spaans te vergelijken valt. Welke criteria zijn hierbij aangehouden? De doelmatigheid? Gaat het om die 1 850 euro? Waarom dan niet alleen het Engels gebruiken en de twee andere talen vergeten? Dan besparen we ons ook de moeite om het drie keer te doen in plaats van twintig. Gaat het om de timing ?</p>
      <p sl="es">Het was niet Spanje dat in het verleden bezwaar heeft gemaakt tegen een eenheidsoctrooi, dat waren andere landen, die zich er nu voor uitsloven om het te hebben. We moeten uitkijken voor bureaucratische manipulaties, die de afstand tussen vele miljoenen Europeanen – en duizenden bedrijven die Spaans gebruiken – en de realiteit van de Europese Unie nog groter maken.</p>
      <p sl="es">Het door de Commissie voorgestelde systeem is in strijd met het recht van de Europeanen om zich uit te drukken in hun eigen taal, het bevoorrecht een bepaalde taal ten opzichte van andere talen, het verdeelt de markt en creëert rechtsonzekerheid. Deze strijd is nog maar net begonnen. Doordat sommigen zo gehaast zijn, zitten we zo meteen met een rechtszaak bij het Hof van Justitie die jarenlang zal duren, zoals mijn regering al gezegd heeft.</p>
      <p sl="es">De drie instellingen zullen rekenschap moeten afleggen van de gevolgde procedure en van de reden waarom de waarschuwingen in de wind zijn geslagen. Deze situatie kan worden verholpen als we terugkeren tot de geest en de letter van de Verdragen, die Spanje heeft nageleefd.</p>
    </intervention>
    <intervention id="1-093-000" speaker_id="97156" name="Luigi BERLINGUER" is_mep="True" mode="spoken" nationality="Italy" birth_date="25-07-1932" birth_place="Sassari" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, dames en heren, het uitblijven van een Europees octrooi valt niet langer te tolereren. Bedrijven worden in Europa bij de verlening van octrooien benadeeld, daar de kosten hier tien keer zo hoog zijn als de kosten voor hun Amerikaanse en Japanse concurrenten. De versnippering van octrooirechten is een van de oorzaken van het trage economische herstel.</p>
      <p sl="it">De Commissie stelt nauwere samenwerking voor met een specifieke talenregeling waar wij geen prijs op stellen. Er is nu echter sprake van een nieuwe ontwikkeling, daar 25 van de 27 lidstaten meedoen. Het politieke beeld is daarmee veranderd. Misschien is er een positieve ontwikkeling mogelijk door bijvoorbeeld een grotere rol toe te kennen aan de taal van de aanvrager van het octrooi.</p>
      <p sl="it">We moeten er nu allemaal werk van maken om te komen tot meer respect voor iedereen. Wij wensen trouwens dat de Italiaanse taal wordt beschermd en gewaardeerd, maar onze regering heeft het mes gezet in de daarvoor benodigde gelden en is op dit gebied zeer nalatig. Op dit terrein zullen wij de regering blijven aansporen, maar er dient een Europees octrooi te komen.</p>
    </intervention>
    <intervention id="1-094-000" speaker_id="28338" name="Antonio MASIP HIDALGO" is_mep="True" mode="spoken" nationality="Spain" birth_date="03-05-1946" birth_place="Oviedo" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, laten we onszelf niet misleiden. Deze procedure is in elkaar gezet om het Frans en Duits voorrang te geven op het Spaans, een taal die niet alleen in Europa gesproken wordt maar ook door 700 miljoen mensen elders in de wereld, zoals de heer López –Istúriz White zeer terecht zei, wat meer is dan het aantal Europeanen. Ze zouden ook voorrang hebben op het Italiaans – zoals hier terecht is opgemerkt – omdat het Italiaans en Spaans al werden erkend als talen voor inschrijving in het merkenregister.</p>
      <p sl="es">De procedure zit vol onzekerheden die leiden tot verontrusting bij grote technologiebedrijven van ‘Digital Europe’, zoals Blackberry, IBM, Nokia, Philips en Siemens. Hopelijk zal hun manifest iedereen bereiken., ondanks de betreurenswaardige poging van een hoog afdelingshoofd van de Europese Commissie om het te blokkeren.</p>
      <p sl="es">We weten niet wat de uitspraak zal zijn, noch welke instantie of welke instrumenten het zullen zijn. Dames en heren, er is kalmte geboden. Laten we gebruik maken van de nauwere samenwerking van het Verdrag, zonder idiote haast die afbreuk zou kunnen doen aan zijn consolidering en die zou kunnen verhinderen. Het zou ook moeten worden gedaan zonder de belachelijke haast van vanochtend, waardoor de ministers van onderwijs in de Raad er alleen maar een blik op geworpen hebben.</p>
      <p sl="es">Ik wil de Hongaarse afgevaardigde bedanken voor het feit dat zij Italiaans en Spaans spreekt …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="1-095-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, de culturele en taalkundige veelvoud in de EU leidt automatisch tot meertaligheid, dat weten we allemaal, en dat is ook heel belangrijk. Het geschil over de talen voor het EU-octrooi sleept nu echter al meer dan dertig jaar aan. In die dertig jaar hebben Europese ondernemingen hoge kosten gemaakt voor de vertaling, en misschien heeft dat ook nadelen gehad voor de concurrentiepositie op de wereldmarkt. Het is ongetwijfeld moeilijk om de waarde van immaterieel kapitaal, zoals merken en octrooien, te meten, dat is duidelijk, maar ze worden wel gebruikt als zekerheid voor kredieten, en ook bij ratings wordt daarmee rekening gehouden.</p>
      <p sl="de">Daarom leidt het nieuwe octrooirecht, dat is uitgewerkt volgens de procedure van de nauwere samenwerking, en dat ten minste in delen van de EU geldt, ongetwijfeld tot minder bureaucratie. De teksten moeten alleen nog maar in het Duits, Engels en Frans worden vertaald. Dat is zinvol, ook al omdat Engels in bepaalde sectoren – zoals informatica of geneeskunde – de lingua franca is. Bovendien kunnen we een groot deel van de bevolking bereiken wanneer we consequent de drie werktalen Duits, Engels en Frans gebruiken. Deze nieuwe regeling versterkt ook de positie van het Duits, en daar ben ik persoonlijk natuurlijk heel blij mee. Duits is namelijk de moedertaal van de meeste burgers in de EU, dat blijkt uit een enquête uit 2006.</p>
    </intervention>
    <intervention id="1-096-000" speaker_id="96867" name="Maria da Graça CARVALHO" is_mep="True" mode="spoken" nationality="Portugal" m_state="PT">
      <p sl="pt">Mijnheer de Voorzitter, de totstandkoming van een Europees octrooi zal een stimulans zijn voor innovatie en wetenschappelijke en technologische ontwikkeling in de EU. Ik acht het van fundamenteel belang dat er een oplossing komt voor de kwestie van het Europees octrooi. Ik heb evenwel voorbehouden bij de gekozen talenregeling. Mijns inziens is de beste oplossing alleen Engels te gebruiken, maar als de talenregeling wordt uitgebreid naar andere talen dan dient ook Portugees in aanmerking te komen. De concurrentie is mondiaal en na Engels en Spaans is Portugees de derde taal meest gesproken westerse taal.</p>
    </intervention>
    <intervention id="1-097-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">Mijnheer de Voorzitter, het vergaren van kennis is binnen de Europese Unie altijd een prioriteit, en dat doen we met succes. Maar het beheer van kennis gaat de Europese Unie veel minder goed af. Het speet me heel erg te horen dat het Belgisch voorzitterschap de octrooirichtlijn niet volgens plan kon afronden, maar ik hoop dat het Hongaars voorzitterschap zijn best zal doen om de volgende fase, dat wil zeggen nauwere samenwerking, te bereiken.</p>
      <p sl="en">Tijd is de enige hulpbron die niet hernieuwbaar is. De tijd die we verspelen, krijgen we nooit meer terug. Het kan niet zo zijn dat we Europa uitsluitend via bezuinigingsprogramma’s beleven. We moeten kennis vergaren, we moeten uitbreiden. Daarom is het van cruciaal belang voor Europa dat we octrooien van de grond krijgen, of dat nu is door middel van nauwere samenwerking of via de gemeenschappelijke Europese richtlijn.</p>
      <p sl="en">Ik wens iedereen die hieraan meewerkt en iedereen die ervoor is, veel succes. Als Hongaren verliezen we de Hongaarse taal, maar daar wegen de voordelen die het ons allen oplevert, ruimschoots tegenop.</p>
    </intervention>
    <intervention id="1-098-000" speaker_id="4560" name="Antonius MANDERS" is_mep="True" mode="spoken" nationality="Netherlands" birth_date="14-03-1956" birth_place="Stiphout" m_state="NL">
      <p sl="nl">Ik wil commissaris Barnier bedanken voor de getoonde dapperheid om het op deze manier naar voren te brengen, want tijdens de hoorzitting heeft hij beloofd om gedurende dit mandaat het Europees octrooi aan te pakken, dus dank hiervoor. Ik dank ook collega Lehne voor zijn aanpak.</p>
      <p sl="nl">Wij hoeven nu alleen maar te kiezen of wij akkoord gaan met de nauwere samenwerking. Dat is het eerste wat moet gebeuren. Ik betreur echter dat er een verschil wordt gemaakt tussen het belang van de taal als identiteit en als cultuurverschijnsel en het verschil in de praktijk.</p>
      <p sl="nl">Want in de praktijk wordt het systeem dat nu wordt voorgesteld als 35 jaar gebruikt door alle lidstaten, en ik denk dat de manier waarop het nu wordt voorgesteld een stuk goedkoper kan. Ik vind het jammer dat de discussie enigszins verzand raakt in de taalstrijd in deze en ik hoop – en dat is ook wat het Parlement uitdrukkelijk heeft gevraagd – dat de lidstaten die misschien nu niet meedoen te allen tijde kunnen aanhaken en daarmee denk ik dat het eindelijk tot een einde komt en wij eindelijk een Europees octrooi gaan krijgen.</p>
    </intervention>
    <intervention id="1-099-000" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Mijnheer de Voorzitter, toen ik in 1999 voor het eerst in dit Parlement kwam, stond het uniforme Europese octrooi op de agenda. Ik weet nog dat ik samen met Klaus-Heiner Lehne aan het verslag van mevrouw Palacio werkte. Ik ben blij dat we nu eindelijk enige vooruitgang beginnen te boeken.</p>
      <p sl="en">We mogen het belang van dit voorstel voor het concurrentievermogen van de Europese economie niet onderschatten. We debatteren momenteel over een zeer vindingrijk nieuw plan van mevrouw Geoghegan-Quinn, aangeduid als de Innovatie-Unie. Dit werelddeel – de Europese Unie – moet inventiever worden. We moeten meer uitvindingen tot stand brengen en ze beter benutten. Een concurrerend octrooisysteem is onontbeerlijk.</p>
      <p sl="en">Dit besluit tot nauwere samenwerking is een vindingrijke manier om het debat verder te helpen. Ik hoop dat onze Spaanse en Italiaanse collega’s ook zullen meedoen, maar we kunnen dit niet langer laten liggen, want de hele wereld is uit op een aandeel in de innovatiemarkt.</p>
    </intervention>
    <intervention id="1-100-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Mijnheer de Voorzitter, vanwege de vorm en de inhoud zegt deze gang van zaken alles over de nieuwe situatie waarin een directorium van machtige landen in de EU op tal van gebieden zijn belangen probeert op te leggen en te verdedigen. De nieuwe omstandigheden zijn gecreëerd door het mechanisme van nauwere samenwerking in het Verdrag van Lissabon. Voor de gevolgen van dat mechanisme hebben wij tijdig gewaarschuwd.</p>
      <p sl="pt">We mogen de inhoudelijke kwesties in verband met het EU-octrooi en de doelstellingen en de effecten ervan nooit uit het oog verliezen. In concreto gaat het in dit geval om het opleggen van een bevoorrechte status van het Engels, Frans en Duits bij het octrooiregister, louter op basis van het criterium dat ik net heb genoemd.</p>
      <p sl="pt">Onderweg worden andere talen als het Portugees – de op twee na meest gesproken Europese taal in de wereld – gedevalueerd. Daarmee worden de belangen van die andere landen geschaad en de mogelijkheden van die talen om op wetenschappelijk en technologisch gebied een positie te verwerven beknot. Als deze plannen worden gerealiseerd, gaat het mede om een aanval op de meertaligheid in de Europese Unie die sluipenderwijs onder het mom van kostenbeperking terrein wint.</p>
    </intervention>
    <intervention id="1-101-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Mijnheer de Voorzitter, Commissaris, sinds het jaar 2000 probeert de Europese Unie de samenwerking van de lidstaten op het gebied van de octrooibescherming te intensiveren.</p>
      <p sl="sk">Tijdens de laatste onderhandelingsronde, die december vorig jaar heeft plaatsgevonden, is echter gebleken dat meerdere lidstaten ernstige bezwaren hebben tegen de voorgestelde vertaalregelingen voor EU-octrooien die zijn gebaseerd op het huidige talenregime van het Europees Octrooibureau. Daarom kan in de Raad niet het positieve unanieme besluit worden bereikt dat noodzakelijk is voor een verdere gemeenschappelijke vooruitgang. In een dergelijke situatie is het logisch en natuurlijk dat de lidstaten die het belang inzien van nauwere samenwerking tussen de lidstaten hierop reageren door te proberen nauwere onderlinge samenwerking te bereiken voor de totstandbrenging van een eenheidsoctrooi op de wijze zoals beschreven in artikel 20 van het EU-Verdrag.</p>
      <p sl="sk">Commissaris, dames en heren, ik ben er stellig van overtuigd dat het Europees Parlement nauwere samenwerking tussen de lidstaten die willen samenwerken niet in de weg zal staan.</p>
    </intervention>
    <intervention id="1-102-000" speaker_id="28223" name="Andreas SCHWAB" is_mep="True" mode="spoken" nationality="Germany" birth_date="09-04-1973" birth_place="Rottweil" m_state="DE">
      <p sl="de">Mijnheer de Voorzitter, er zijn veel goede argumenten genoemd. Op een aantal hoofdpunten wil ik graag ingaan. De heer Lehne vraagt ons bijvoorbeeld om in te stemmen met het voorstel van de heer Barnier, en wij staan daar volledig achter. In dit verband wil ik graag ook het Belgische voorzitterschap bedanken, dat niet alleen dit dossier met succes heeft behandeld. Ook voor andere dossiers heeft dit voorzitterschap veel gepresteerd.</p>
      <p sl="de">Vandaag moeten we een besluit nemen over de procedure, dat heeft de heer Lehne ook al gezegd. Het gaat er niet om hoeveel mensen een bepaalde taal spreken in Europa, of in de wereld, en wat de mooiste taal is, het gaat om een besluit over de procedure, dat de Raad wil nemen. We moeten dit besluit over de procedure zorgvuldig behandelen, dat heeft onze collega van de Groenen net heel terecht gezegd. Het gaat echter niet over de wens van een subgroep in de Raad van ministers om een talenregeling vast te leggen, het gaat om maar liefst 25 van de 27 lidstaten. Daarom denk ik dat wij als Europees Parlement wel degelijk kunnen instemmen met dit voorstel, ondanks het feit dat we ieder besluit om in te stemmen met de nauwere samenwerking heel zorgvuldig moeten nemen.</p>
    </intervention>
    <intervention id="1-103-000" speaker_id="28379" name="Adam GIEREK" is_mep="True" mode="spoken" nationality="Poland" birth_date="17-04-1938" birth_place="Zwartberg" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mijnheer de Voorzitter, het Europese octrooi heeft tot doel het innovatievermogen te bevorderen. Waarom kan dit octrooi dan zelf niet innovatief zijn? Wij hebben het uitsluitend over het octrooirecht, maar we zouden ons ook moeten afvragen wat de meest geschikte vorm zou zijn voor het octrooi. We hebben immers octrooien van korte duur en octrooien van lange duur. Deze laatste categorie is echter niet noodzakelijk beter of beter omschreven. Naar mijn mening zouden we een octrooi en een procedure voor het beschrijven van uitvindingen moeten creëren waarbij zo goed mogelijk gebruik kan worden gemaakt van het internet en van elektronische registratiemethoden, en bijgevolg ook van taal. Ik denk dat de goedkoopste oplossing zou bestaan in een Europees e-octrooi dat niet hoeft te worden vertaald.</p>
    </intervention>
    <intervention id="1-104-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Mijnheer de Voorzitter, ik ben reeds vele jaren een groot voorstander van het Europees eenheidsoctrooi. Met dit octrooi wordt het namelijk aantrekkelijker om te investeren in innovatie doordat bedrijven er hun knowhow beter mee kunnen beschermen. Bovendien wordt de overgang van de ontwikkelingsfase naar feitelijke toepassing erdoor versneld en beschermt het ons hopelijk beter tegen namaak op onze interne markt. Al met al een zeer grote uitdaging dus. Het feit dat de Raad na tien jaar niet verder is gekomen dan versterkte samenwerking is uiterst schadelijk voor onze concurrentiepositie. Het doet mij deugd dat de Tsjechische Republiek haar standpunt heeft herzien en heeft aangegeven zich bij de onderhandelingen aan te sluiten. Het is mij tegelijkertijd echter maar al te duidelijk dat het precedent van versterkte samenwerking heel erg gevoelig ligt als het om de te gebruiken talen gaat. Vooral voor grote lidstaten ligt dit heel gevoelig. Ik ben er echter van overtuigd dat alle innoverende bedrijven in de Europese Unie er zeer veel garen bij zullen spinnen.</p>
      <p sl="cs">Het is van groot belang dat het octrooi even goedkoop wordt als in de Verenigde Staten. Ik hoop dan ook van harte dat de Raad het octrooi nog verder vereenvoudigt. Belangrijk ook is het nieuwe gerechtelijk stelsel voor het Europese octrooi dat talloze vraagstukken ten aanzien van software-octrooien en biotechnologische octrooien zou moeten ophelderen. Ik steun het voorstel voor versterkte samenwerking.</p>
    </intervention>
    <intervention id="1-105-000" speaker_id="28275" name="Małgorzata HANDZLIK" is_mep="True" mode="spoken" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, er is vandaag al meermaals de aandacht gevestigd op het feit dat Europa en de Europese bedrijven een octrooi nodig hebben. Ik ben het daar volledig mee eens. Zonder octrooiwetgeving zal het voor onze ondernemingen moeilijker zijn om te concurreren met de steeds dynamischere en innovatievere bedrijven van opkomende economieën. We mogen echter niet vergeten dat nauwere samenwerking op het gebied van octrooien niet de meest gunstige oplossing is vanuit het oogpunt van de gemeenschappelijke Europese markt. Als pleitbezorger van een sterke gemeenschappelijke markt heb ik liever dat marktbelemmeringen uit de weg worden geruimd dan dat er nieuwe barrières worden opgeworpen. Ik doe bijgevolg een oproep aan al degenen die betrokken zijn bij het uitwerken van de octrooiwetgeving om oplossingen te ontwikkelen die heel Europa ten goede komen. Ik denk hierbij in de eerste plaats aan de taalregeling die zal worden gebruikt. Ik ben de mening toegedaan dat mensen die het Frans, Duits of Engels niet machtig zijn, niet mogen worden gediscrimineerd. Mijns inziens zou een systeem op basis van één taal de beste oplossing zijn.</p>
    </intervention>
    <intervention id="1-106-000" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie . – Mijnheer de Voorzitter, voordat ik bij de procedure kom, zal ik antwoord geven op uw laatste opmerking, mevrouw Handzlik, om te wijzen op de kern van de zaken waar we zo hard aan hebben gewerkt, zoals gezegd, met het Belgische voorzitterschap en, de afgelopen weken, met het Hongaarse voorzitterschap. Als een Bulgaars, Slowaaks, Lets of Portugees bedrijf een octrooi wil aanvragen in zijn eigen taal, is dat mogelijk onder het voorstel dat we nu aan het bespreken zijn, waarbij de kosten van de vertaling worden terugbetaald.</p>
      <p sl="fr">In geval van een geschil ontvangt het bedrijf een handmatige vertaling in zijn eigen taal. Als het bedrijf, voordat hij de vertaling heeft ontvangen, zich niet aan het octrooi kan houden omdat hij het niet goed begrijpt, wordt zijn goede trouw beschermd. Met andere woorden, het bedrijf zal geen schadevergoeding hoeven betalen.</p>
      <p sl="fr">Dus, om er zeker van te zijn dat we allemaal weten wat we hier aan het bespreken zijn, wil ik u nogmaals wijzen, dames en heren, op wat er is voorgesteld of voorgesteld gaat worden. Ik heb voorgesteld dat een bedrijf dat een octrooi wil aanvragen dat mag doen, ook in zijn eigen taal. Rechtsbescherming wordt gegarandeerd in een van de drie talen van het Verdrag van München, dat deel uitmaakt van de geschiedenis van de Europese octrooien. Ik heb dat verdrag niet verzonnen, het bestaat al heel lang. Er zijn drie talen. Eén daarvan – Engels, Frans of Duits – wordt gebruikt om automatisch rechtsbescherming te garanderen in de hele Europese Unie.</p>
      <p sl="fr">Onder het Belgische voorzitterschap hebben we een voorstel toegevoegd dat we ongetwijfeld gaan bespreken. Het voorstel was om twee andere talen te gebruiken met een handmatige vertaling, in aanvulling op een van de drie talen voor rechtsbescherming. Deze twee talen hebben geen rechtswaarde, maar zijn zeer waardevol wat betreft het verstrekken van informatie en het communiceren over wat er in het octrooi staat. Engels kan bijvoorbeeld gebruikt worden als dat gewenst wordt, of Portugees, Lets of Nederlands, met een vertaling in een van de drie talen. Bovendien is de vertaling gratis – de kosten ervan worden vergoed. De situatie is als volgt: een van de drie talen wordt gebruikt voor rechtszekerheid en twee andere talen voor informatie en communicatie. Ik wil er nog een keer bij zeggen dat geen enkel Europees bedrijf gediscrimineerd wordt, ook niet de bedrijven die gevestigd zijn in lidstaten die niet meedoen aan de nauwere samenwerking.</p>
      <p sl="fr">Met andere woorden, als een Spaans bedrijf een aanvraag indient voor een Europees octrooi, kan hij dat gebruiken zonder te worden gediscrimineerd als Spanje niet meteen meedoet aan de nauwere samenwerking. Dat is het doel, en dat, dames en heren, is de reden waarom ik hard aan deze zaak heb gewerkt, zoals ik had beloofd. Ik ben er serieus mee aan de slag gegaan, zonder ideologie en zonder vooroordelen, en ik heb rekening gehouden met alle obstakels en wilde vooral vooruitgang boeken.</p>
      <p sl="fr">Daarom geloof ik dat het voorstel politiek aanvaardbaar is voor de 27 lidstaten en in financieel opzicht noodzakelijk is voor alle bedrijven in de Europese Unie. Mevrouw Herczog maakte het zeer terechte punt – evenals de heer Harbour en anderen, zoals de heer Schwab – dat deze kwestie economisch gezien heel belangrijk is. We moeten uitvindingen en vernieuwingen bevorderen, stimuleren, beschermen en belonen. Dit is een van de gebieden waarop Europa voorop loopt. Laten we die voorsprong behouden; laten we die vergroten en beschermen.</p>
      <p sl="fr">Veel kleine bedrijven zijn financieel niet langer in staat om hun uitvindingen te beschermen, omdat ze niet over dit Europese octrooi beschikken. En wat gebeurt er dan? Mevrouw Roithová noemde het woord ‘namaak’ zojuist al. Als het octrooi niet beschermd wordt omdat de middelen ontbreken om het te beschermen in de Unie, zal het dan beschermd worden in twee of drie lidstaten? En kunnen namaakgoederen alle andere lidstaten binnenkomen? Als ze eenmaal binnen zijn, komen ze in de interne markt terecht, gaan banen verloren en komen de volksgezondheid en de openbare veiligheid in gevaar. Ik noem als voorbeeld de uitvindingen op farmaceutisch gebied. Dit is een uitermate serieus onderwerp en daarom zijn we er ook zo serieus mee omgegaan, zonder ideologisch te zijn, maar met de wil om vooruitgang te boeken en met een verstandige oplossing te komen die, dat geloof ik echt, aanvaardbaar is.</p>
      <p sl="fr">Tot slot, mijnheer de Voorzitter, wil ik graag antwoord geven op een opmerking van de heer López-Istúriz White, naar wie ik aandachtig heb geluisterd, en van mevrouw Lichtenberger. Zij zeiden dat deze nauwere samenwerking, waar momenteel 25 van de 27 lidstaten bij betrokken zijn, gebruikt kan worden om de interne markt op te delen. Ik ben er zeker van dat dit risico nihil is. Waarom? Omdat we ons in een uitzonderlijk situatie bevinden: we hebben een wetgeving voor de interne markt die unanimiteit vereist.</p>
      <p sl="fr">Voor bijna alle andere regels en wetten voor de interne markt hebben we een gekwalificeerde meerderheid van stemmen. In dit geval hebben we unanimiteit nodig. Daarom ben ik van mening dat het risico van fragmentering verwaarloosbaar is; de Europese Commissie gaat in ieder geval goed opletten om elke vorm van fragmentering van de interne markt te voorkomen.</p>
      <p sl="fr">Ik wil de heer Lehne nogmaals bedanken voor zijn standvastigheid en inzet, alsook de leden van de Commissie juridische zaken. Verder wil ik u alvast bedanken voor uw steun, op basis van dit objectieve voorstel, aan deze nauwere samenwerking.</p>
    </intervention>
    <intervention id="1-107-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Dank u wel, mijnheer de Voorzitter. In mijn eerste toespraak van vanavond sprak ik in de taal van het Europees octrooi en in twee talen die voorlopig geen talen zijn van het Europees octrooi. Staat u mij toe nu in mijn moedertaal te spreken, die volgens de huidige stand van zaken ook geen taal van het Europees octrooi vormt, een taal die door slechts 15 miljoen mensen op de wereld wordt gesproken, waarvan er 10 miljoen in Hongarije wonen. Ik zeg dus vooral tegen de Spaanse en de Italiaanse Parlementsleden: gelooft u mij, wij besteden veel aandacht aan de gelijkheid, het belang en het gebruik van talen.</p>
      <p sl="hu">Staat u mij tevens een korte uitweiding toe namens een lidstaat die ik zogezegd tot zes weken geleden steunde – nu sta ik hier niet als vertegenwoordiger van een lidstaat – maar zes weken geleden vertegenwoordigde ik een lidstaat die een andere mening was toegedaan over de kwestie van het octrooi. De afgelopen maanden heeft de Hongaarse regering haar eerdere standpunt gewijzigd. Deze beslissing was niet eenvoudig. En de omstandigheid die de Hongaarse regering daartoe heeft gebracht, was dat we een zeer serieuze dialoog hebben gevoerd met de business community , met de vertegenwoordigers van de kleine en middelgrote ondernemingen, en zij hebben de regering eenduidig gevraagd om haar eerdere terughoudende, of liever gezegd afwijzende standpunt te wijzigen, zodat de Hongaarse kleine en middelgrote ondernemingen kunnen profiteren van het geharmoniseerde Europees octrooi en geld kunnen besparen dankzij een functionerend taalregime.</p>
      <p sl="hu">De situatie die nu is ontstaan – 25 van de 27 – is verre van ideaal. Wij allen en Hongarije al vanaf het begin, zijn altijd voorstander geweest van de interne markt. We vertrouwen erop en geloven erin dat door de verwezenlijking daarvan de Europese groei wordt versterkt, en die groei is – zoals veel Parlementsleden al hebben gezegd – momenteel een noodzakelijkheid in de Europese Unie van na de crisis. Daarvoor moeten we alles in het werk stellen. Ik ben ervan overtuigd dat we het geharmoniseerd Europees octrooi en het taalregime als een van de elementen daarvan in deze context moeten bekijken. En zoals commissaris Barnier ook al heeft benadrukt, denk ik dat ook Italiaanse en Spaanse bedrijven hun voordeel kunnen doen met de totstandkoming van een intern Europees octrooisysteem.</p>
      <p sl="hu">Ik wil nog op twee opmerkingen ingaan. De ene is: vanwaar deze haast en waarom dit hoge tempo, aangezien de Commissie haar voorstel pas in juli heeft ingediend? U hebt eigenlijk deze vraag zelf ook al beantwoord. Maar ik help u er graag aan herinneren dat alleen al het debat over het taalregime al tien jaar gaande is in de Europese Unie, dus is er mijns inziens geen sprake van haast. Een andere opmerking ging over de ultima ratio , namelijk of we er inderdaad wel alles aan hebben gedaan om tot een oplossing te komen die voor alle lidstaten aanvaardbaar is.</p>
      <p sl="hu">Ik denk dat het Belgische voorzitterschap wel degelijk al het mogelijke heeft gedaan. We hoeven er maar aan terug te denken dat er ook in de herfst steeds weer nieuwe voorstellen zijn ingediend met de intentie om dit systeem in alle 27 landen van de interne markt te realiseren. Helaas hebben ondanks alle inspanningen uiteindelijk twaalf landen in december gevraagd om de nauwere samenwerking van start te laten gaan, en zoals gezegd is het aantal landen inmiddels gestegen naar 25. Hier viel dus verder niets meer te doen en het voorzitterschap kon niets anders doen dan zijn toevlucht zoeken tot de nauwere samenwerking, en hiervoor vroeg het voorzitterschap en vraag ik nu ook persoonlijk om uw steun bij de stemming. We hebben de interne markt en de versterking daarvan nodig. We weten, zoals diverse studies uitwijzen, dat een van de belangrijkste obstakels het gebrek aan bescherming van het geharmoniseerde octrooi is, dus we moeten in actie komen zodat vooral onze kleine en middelgrote ondernemingen niet worden belemmerd in innovatie en betere prestaties.</p>
    </intervention>
    <intervention id="1-108-000" speaker_id="2224" name="Klaus-Heiner LEHNE" is_mep="True" mode="spoken" role="rapporteur" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, dames en heren, ter afronding zou ik drie opmerkingen willen maken. Commissaris Barnier heeft er al op gewezen dat de nauwere samenwerking heel bewust in het leven is geroepen om hindernissen uit de weg te ruimen die verband houden met de unanimiteit. De unanimiteit op basis van het Verdrag van Lissabon is de absolute uitzondering. Dat betekent dat het om heel weinig gevallen gaat, en juist daarvoor is de procedure van de nauwere samenwerking in het leven geroepen.</p>
      <p sl="de">Ik wil nog iets over de talen zeggen: die zijn vandaag niet aan de orde. Ik zeg het nogmaals in alle duidelijkheid: vandaag gaat het alleen maar over de procedure. Ik wil graag wijzen op het feit dat we indertijd tijdens de behandeling van het verslag-Palacio al hebben besproken dat één taal nog minder kost dan drie talen. Er is echter ook op gewezen dat we ons moeten houden aan de regels van het Verdrag van München. Het Europees Octrooibureau werkt met de talen die zijn vastgelegd in het Verdrag van München. Wanneer we de talenregeling veranderen, betekent dat automatisch dat we het Verdrag van München moeten wijzigen. Dat kunnen de lidstaten van de Unie echter niet op eigen houtje doen want alle Europese landen hebben zich aangesloten bij het Verdrag van München, met uitzondering van Malta, als ik me niet vergis. Die landen moeten hier allemaal mee instemmen, bijvoorbeeld ook Zwitserland. Wanneer zelfs de 27 lidstaten van de EU het niet met elkaar eens kunnen worden, waarom zou dat uiteindelijk dan wel lukken met de 39 lidstaten van het Verdrag van München? Wanneer dat onze eis is, moeten we het hele dossier uitstellen tot sint-juttemis. Die kwestie zullen we echter pas behandelen wanneer de Commissie ons een concreet voorstel voorlegt.</p>
      <p sl="de">De juridische diensten van de drie instellingen hebben trouwens uitdrukkelijk bevestigd dat we hier kunnen werken met de procedure van de nauwere samenwerking.</p>
      <p sl="de">Ik heb nog een tweede opmerking over de talen: de mensen die hier in de praktijk mee werken begrijpen helemaal niet waarom wij dit politieke conflict uitvechten. De mensen die een octrooi aanvragen verrichten hun onderzoek de facto namelijk sowieso in één taal. Dit is een principestrijd over de talen, die voor de betrokken personen eigenlijk onbegrijpelijk is.</p>
      <p sl="de">Tot slot wil ik nog iets zeggen over de discriminatie: als ik het goed begrepen heb – en ik weet wel zeker dat ik het goed begrepen heb – kan dit nieuwe Europese octrooi worden aangevraagd door alle ondernemingen, door alle uitvinders, uit alle landen, overal ter wereld, ook uit landen die niet meedoen met de nauwere samenwerking. Dat is toch vanzelfsprekend?</p>
      <p sl="de">Ook landen die niet meedoen met de nauwere samenwerking ondervinden eigenlijk geen nadelen. Voor hen blijft namelijk het Verdrag van München geldig. Dat betekent dat ik voor een vertaling moet zorgen wanneer ik in die landen een gebundeld octrooi wil aanvragen.</p>
      <p sl="de">Ik heb trouwens nog een derde opmerking over het conflict vanwege de talen: het staat iedereen vrij om al die octrooien in alle 23 officiële talen van de Unie te laten vertalen. Wanneer een lidstaat van mening is dat zijn taal zo belangrijk is dat alle octrooien in de eigen taal moeten worden vertaald, dan moet hij dat vooral doen! Dat mag echter niet ten koste van de octrooihouders gaan, dat zijn de mensen die innovatief zijn, en onze economie laten draaien. Het principe moet juist zijn: wie bepaalt, betaalt. Dan is het een zaak voor de lidstaten, en dus voor de belastingbetalers, om dit te betalen.</p>
      <p sl="de">Wie van mening is dat de eigen taal zo belangrijk is dat die absoluut en altijd moet worden gebruikt voor alle octrooien die in Europa worden aangevraagd, die moet dan ook consequent zijn, en van die octrooien een rechtsgeldige vertaling in die taal laten maken. Dan moeten ze echter wel zo vriendelijk zijn om dat zelf te betalen. Dat was mijn allerlaatste opmerking, misschien heb ik de discussie zo tot de kern gereduceerd.</p>
    </intervention>
    <intervention id="1-109-000" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="nl">Het debat is gesloten.</p>
      <p sl="nl">De stemming vindt dinsdag 15 februari 2011 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="1-111-500" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Intellectuele eigendomsrechten zijn de meest tastbare vorm van erkenning van de dagelijkse onderzoeks- en innovatieactiviteiten van Europese bedrijven om de uitdagingen op het vlak van de concurrentie aan te gaan en inkomsten te genereren die aan iedereen ten goede komen. Die rechten moeten dan ook op alle mogelijke manieren en in alle mogelijke vormen worden beschermd. Ik stel het op prijs dat het Europees Parlement zich met dit onderwerp bezighoudt en het verheugt mij dat ik aan de stemming over dit onderwerp kan meedoen. Maar het spreekwoord zegt dat de weg naar de hel geplaveid is met goede voornemens. Met andere woorden, goede wil is niet voldoende voor het nemen van goede maatregelen waarmee bedrijven het werken echt gemakkelijker wordt gemaakt en worden beschermd tegen de oneerlijke concurrentie van degenen die voor minder kosten procedés kopiëren omdat zij weigeren lang en duur onderzoek te doen naar nieuwe oplossingen voor de verschillende problemen. Op basis van mijn kennis van de regio die ik hier vertegenwoordig, meen ik dat in dit geval de taalbarrière die is opgeworpen voor het aanvragen van een octrooi een buitensporige kostenpost vormt voor onze ondernemingen. Bij wijze van provocatie vraag ik me af wat de effecten zouden kunnen zijn voor de werkzaamheden van dit Parlement als er slechts een regime met drie talen zou bestaan. Het bedrag dat in de begroting is uitgetrokken voor vertaling en vertolking is gewoon het meest welsprekende antwoord op deze vraag. Daarom kan ik niet anders dan tegenstemmen.</p>
    </intervention>
    <intervention id="1-111-000" speaker_id="96776" name="Róża THUN UND HOHENSTEIN" is_mep="True" mode="written" nationality="Poland" birth_date="13-04-1954" birth_place="Kraków" m_state="PL">
      <p sl="en">Ik ben heel blij dat de Raad ermee heeft ingestemd dat twaalf lidstaten het mechanisme voor nauwere samenwerking gaan hanteren om de instelling van een EU-eenheidsoctrooi tot stand te brengen. Dit project ligt al meer dan tien jaar op tafel en wordt helaas geplaagd door verdeeldheid tussen de lidstaatregeringen. Het ontbreken van juridische zekerheid en de hoge kosten die het huidige systeem met zich meebrengt, waarbij octrooien in iedere lidstaat afzonderlijk moeten worden gevalideerd, verstikt de potentiële ontwikkeling, innovatie en groei van de interne markt. Een Europees octrooi dat in slechts de helft van de lidstaten geldig is, is momenteel tien keer zo duur als een octrooi in de VS. De helft van deze kosten heeft te maken met de vertaling. Een meer gestroomlijnde benadering is van cruciaal belang voor de Unie om concurrerend te blijven. Dit EU-brede octrooi is een goed idee! Ik dring erop aan dat we zo snel mogelijk voortgang boeken bij het afronden van de wettelijke regelingen en ik spreek de hoop uit dat in de toekomst alle lidstaten de noodzaak ervan inzien om deel uit te maken van dit systeem.</p>
    </intervention>
    <intervention id="1-110-000" speaker_id="28301" name="Tadeusz ZWIEFKA" is_mep="True" mode="written" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">Wij praten in het Europees Parlement vaak over de vooruitgang en de ontwikkeling van nieuwe technologieën, terwijl de EU-procedure voor het verkrijgen van een octrooi voor uitvindingen tot de duurste ter wereld behoort. De kosten voor de uitvinders zijn te hoog en de procedures zijn te ingewikkeld. Het is ook glashelder dat het besluit over het Europese octrooi geblokkeerd werd in de Raad. Het Verdrag van Lissabon geeft de lidstaten in deze situatie het recht om de procedure voor nauwere samenwerking in gang te zetten. Het zou uiteraard ideaal zijn om met alle lidstaten tot een compromis te komen over de kwestie van het Europese octrooi, maar anderzijds vind ik dat 20 jaar wachten lang genoeg is. Ik ben me ervan bewust dat het voorstel om gebruik te maken van het mechanisme van nauwere samenwerking grote bezorgdheid veroorzaakt. Laten we echter niet vergeten dat er aan specifieke voorwaarden moet worden voldaan vooraleer het mechanisme kan worden gebruikt en dat elke aanvraag afzonderlijk wordt onderzocht, rekening houdend met het thema waarop de aanvraag betrekking heeft. Daarenboven ben ik van mening dat de procedure voor nauwere samenwerking kan uitgroeien tot een instrument dat niet alleen de weg vrijmaakt voor verdere onderhandelingen, maar dat ook meer garantie biedt op succes. Ik zou eveneens willen benadrukken dat we op dit ogenblik enkel debatteren over de procedure en niet over de octrooien zelf. Er is nog niets beslist. Er komt nog een volgende onderhandelingsronde. Dit is slechts het begin van de werkzaamheden met betrekking tot de structuur van het EU-octrooi en de taalregeling die tot zoveel controverse leidt. Ik hoop daarom dat alle Parlementsleden vastberaden een bijdrage zullen leveren tot het welslagen van dit project, om ervoor te zorgen dat het eindresultaat voor alle betrokken partijen tevredenstellend is.</p>
    </intervention>
  </section>
  <section id="creitem15" title="15. Radioactieve besmetting van levensmiddelen (debat)">
    <intervention id="1-113-000" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="nl">Aan de orde is het verslag over het voorstel voor een verordening (Euratom) van de Raad tot vaststelling van maximaal toelaatbare niveaus van radioactieve besmetting van levensmiddelen en diervoeders ten gevolge van een nucleair ongeval of ander stralingsgevaar [COM(2010)0184 - C7-0137/2010 - 2010/0098(CNS) ] - Commissie industrie, onderzoek en energie. Rapporteur: Ivo Belet (A7-0001/2011).</p>
    </intervention>
    <intervention id="1-114-000" speaker_id="28257" name="Ivo BELET" is_mep="True" mode="spoken" role="rapporteur" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Wij hebben het hier over veilig voedsel voor de mens en veilig voeder voor de dieren. Dat zijn uiteraard topprioriteiten voor de Europese Unie. Onnodig te zeggen dat dit een belangrijke regelgeving is en uiteraard een regelgeving die hopelijk nooit of nooit meer hoeft worden toegepast. Want het gaat hier over radioactieve besmetting. De hoogste veiligheidsnormen zijn dus geboden.</p>
      <p sl="nl">De huidige geldende normen en regels zijn ondertussen al minstens 20 jaar oud. Intussen is de constitutionele en de maatschappelijke context grondig geëvolueerd. Dus is een aantal bijsturingen nodig. Het zijn de verbeteringen die hopelijk morgen door dit Parlement worden goedgekeurd en waarmee de andere instellingen naar wij hopen rekening zullen houden.</p>
      <p sl="nl">Ten eerste, het is essentieel – en ik hoop dat de commissaris eerlang kan meeluisteren – dat de Commissie een centrale rol speelt in dergelijke noodgevallen en niet de Raad. Het is in het belang van alle burgers, mijnheer de commissaris, dat de situatie na een nucleair ongeval wordt beheerd door de Commissie. Want dit overstijgt heel duidelijk het belang van individuele nationale overheden.</p>
      <p sl="nl">De huidige regeling, waar ik zonet naar verwees, is dus opgemaakt in de periode direct na het Tjernobyl-drama. Dat was 1986. Zij moet dus worden geactualiseerd en in lijn worden gebracht met de nieuwe institutionele context binnen de Europese Unie.</p>
      <p sl="nl">Een tweede punt, beste collega’s, het is evident dat de Commissie de vastgelegde normen aanpast aan de technische vooruitgang, en dat op basis van de consultatie van experts, experts op het vlak van de volksgezondheid, experts op het vlak van de voedselveiligheid. Het is evident, maar het staat momenteel niet in de bestaande regeling as such . En daarom stellen wij voor om hierin expliciet te voorzien.</p>
      <p sl="nl">In dat verband vragen wij uitdrukkelijk aan de Commissie dat zij volgend jaar een verslag uitbrengt over de geschiktheid van de normen zoals zij vandaag zijn vastgelegd. En of het wenselijk is om eventueel nog verder te werken met die zogenaamde lijst van minder belangrijke levensmiddelen, of het nog opportuun is om die lijst nog langer aan te houden.</p>
      <p sl="nl">Een derde punt, mijnheer de commissaris, Voorzitter, is de definitie van babyvoeding, uiteraard een zeer gevoelige materie, die moet worden verbeterd. De bestaande tekst is echt niet aangepast aan de recente Europese voedselreglementering en het is essentieel dat in deze tekst wordt ingegrepen. Dat is hetgeen wij hier morgen ook aan de plenaire vergadering voorleggen.</p>
      <p sl="nl">Ten vierde: het Parlement stelt voor om landbouwers die eventueel getroffen worden bij een dergelijk ongeval schadeloos te stellen. Daarin is nu niet expliciet voorzien. Wij vragen aan de Commissie, en dat zal morgen via een mondeling amendement gebeuren, om dit te onderzoeken en indien gewenst met een voorstel te komen.</p>
      <p sl="nl">En last but not least uiteraard de rechtsgrond. Mijnheer de commissaris, de Commissie juridische zaken van dit Parlement stelt unaniem vast dat deze kwestie moet ressorteren onder artikel 168, lid 4, van het Verdrag over de werking van de Europese Unie. Het gaat hier immers - en ik citeer uit het Verdrag – over “het nemen van maatregelen die rechtstreeks zijn gericht op de bescherming van de volksgezondheid”, einde citaat. Dat is uiteraard een ingrijpende wijziging, want het betekent dat wij de medebeslissing moeten toepassen in plaats van de raadpleging op basis van het Euratom-Verdrag.</p>
      <p sl="nl">Wij gaan ervan uit dat de Raad en de Commissie hiermee ernstig rekening zullen houden, in het belang van alle Europeanen, en mee in deze richting zullen gaan.</p>
    </intervention>
    <intervention id="1-115-000" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie . – Mijnheer de Voorzitter, ik wil u als eerste vragen om de heer Šefčovič en de heer Oettinger te excuseren, zij hadden andere verplichtingen en hebben mij gevraagd hen te vertegenwoordigen. Namens hen wil ik de heer Belet, uw rapporteur, bedanken voor het benadrukken van belangrijke aspecten in verband met de noodzaak om de maatregelen voor de bescherming van de gezondheid te versterken in geval van de radioactieve besmetting van levensmiddelen en diervoerders.</p>
      <p sl="fr">Ik wil er ook op wijzen dat het voorstel van de Commissie tot herschikking van Verordening van de Raad nr. 3954/87 slechts een bepaling bevat die moet worden herzien. Het betreft een overweging in de bijgevoegde preambule om de gegrondheid te bewijzen van een bestaande bepaling in de verordening, namelijk het voorbehoud van uitvoeringsbevoegdheden aan de Raad. Alle overige bepalingen, dames en heren, zijn ter codificatie ingediend en blijven daarom ongewijzigd in het voorstel.</p>
      <p sl="fr">De Commissie kan, dat zeg ik heel eerlijk, de amendementen die in het verslag Belet worden voorgesteld daarom niet aanvaarden. Daar zijn twee redenen voor: de eerste is van institutionele en de tweede van inhoudelijke aard. De eerste reden betreft de naleving van de overeenkomst over het gebruik van de herschikkingsprocedure die is gesloten tussen het Parlement, de Commissie en de Raad.</p>
      <p sl="fr">Gezien deze interinstitutionele overeenkomst en de logica van herschikking, kunnen de gecodificeerde delen van een herschikkingsvoorstel niet het onderwerp uitmaken van een amendement, behalve in zeer uitzonderlijke omstandigheden.</p>
      <p sl="fr">Het doel is om te voorzien in een middel dat, onder andere, samenhang garandeert als er veranderingen moet worden doorgevoerd. Strikte naleving van deze bepaalde regel is een belangrijke voorwaarde om een interinstitutioneel evenwicht en het initiatiefrecht van de Commissie te garanderen.</p>
      <p sl="fr">Het niet naleven van de interinstitutionele overeenkomst door een instelling zou het onmogelijk maken om de wetgevingstechniek te gebruiken en zou de instellingen een belangrijk instrument ontzeggen voor het halen van de doelstelling voor betere regelgeving die is vastgesteld als onderdeel van de doelstelling om de transparantie te vergroten ten gunste van de burgers.</p>
      <p sl="fr">De tweede reden betreft de inhoud. Het eerste amendement dat aanvaard is door de Commissie industrie, onderzoek en energie betreft de rechtsgrondslag. Artikel 31 van het Euratom-Verdrag zou worden vervangen door artikel 168 van het Verdrag betreffende de werking van de Europese Unie. De meeste overige amendementen hebben betrekking tot deze verandering van de rechtsgrondslag.</p>
      <p sl="fr">De Commissie is van mening dat dit amendement op de rechtsgrondslag onverdedigbaar is. Het zou zelfs in tegenspraak zijn met het beginsel dat in artikel 106 bis van het Euratom-Verdrag staat en dat eruit bestaat dat, waar dit Verdrag specifieke bepalingen bevat die een bepaald onderwerp reguleren, het vóór het Verdrag betreffende de Europese Unie en het Verdrag betreffende de werking van de Europese Unie gaat.</p>
      <p sl="fr">Zoals u weet is de rechtsgeldigheid van artikel 31 van het Euratom-Verdrag door het Hof bevestigd in zijn uitspraak in de zaak C-70/88. In titel 3 van het Euratom-Verdrag en, meer specifiek, de artikelen 31 en 32 daarvan, worden ook kwesties gereguleerd met betrekking tot de bescherming van de gezondheid van werknemers en de bevolking tegen de gevaren van ioniserende straling.</p>
      <p sl="fr">Tot slot moet ik wijzen op de vaste rechtspraak van het Hof, die eruit bestaat dat, en ik citeer: “De regels betreffende de besluitvorming van de gemeenschapsinstellingen worden vastgesteld door het Verdrag en niet ter beschikking van de lidstaten of van de instellingen zelf staan”. Artikel 31 van het Euratom-Verdrag is de enige objectief verdedigbare rechtsgrondslag voor dit voorstel.</p>
      <p sl="fr">Dit zijn de juridische belemmeringen, mijnheer de Voorzitter, dames en heren, en het was op basis van deze juridische belemmeringen dat de Commissie heeft besloten om de in het verslag van de heer Belet voorgestelde amendementen niet te aanvaarden.</p>
      <p sl="fr">Dit wilde ik zeggen namens de heer Šefčovič en de heer Oettinger.</p>
    </intervention>
    <intervention id="1-116-000" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">namens de PPE-Fractie. – Mijnheer de Voorzitter, radioactiviteit is een onderwerp dat door nogal wat mysteries omgeven is en de nodige weerstand oproept. Mensen zijn met name bang omdat straling weliswaar onzichtbaar en niet tastbaar is, maar wel grote schade kan toebrengen aan levende wezens.</p>
      <p sl="sl">Straling heeft echter ook veel goede eigenschappen, en dat is de reden dat deze wordt toegepast in de geneeskunde en het onderzoek, onderzoek naar materialen, voor sterilisatie en de opwekking van energie.</p>
      <p sl="sl">Als we deze voordelen willen benutten, moeten we natuurlijk wel ingaan op de angst die er bestaat, en moeten we de veiligheid van mensen waarborgen. Onze rapporteur, de heer Belet, heeft zich uitstekend van zijn taak gekweten bij het opstellen van voorstellen tot wijziging van de verordening betreffende besmetting van levensmiddelen en diervoeder ingeval van ongevallen met kerncentrales.</p>
      <p sl="sl">Ik wil hem met deze amendementen feliciteren, en hoop dat de Commissie zich bedenkt en meer aandacht schenkt aan wat onze rapporteur heeft gezegd. Ook hoop ik dat de Raad de inspanningen van het Parlement op dit vlak serieuzer neemt, al vind ik het erg jammer en zorgelijk dat de vertegenwoordiger van de Raad niet langer aanwezig is. Ik vraag me af of dit betekent dat de Raad zich weinig gelegen laat liggen aan de mening van het Europees Parlement over de situatie met betrekking tot kernenergie.</p>
      <p sl="sl">Mijns inziens moeten de Raad en de Commissie rekening houden met de democratische ontwikkeling dit heeft plaatsgevonden sinds de goedkeuring van het Euratom-Verdrag, dat wil zeggen ergens rond 1958, en meer aandacht schenken aan de wetgeving op het gebied van kernenergie die het Parlement heeft goedgekeurd. Anders moeten we de doos van Pandora openen, oftewel het Euratom-Verdrag.</p>
    </intervention>
    <intervention id="1-117-000" speaker_id="28379" name="Adam GIEREK" is_mep="True" mode="spoken" nationality="Poland" birth_date="17-04-1938" birth_place="Zwartberg" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">namens de S&amp;D-Fractie . – Mijnheer de Voorzitter, niet alleen voor kernenergie, maar ook voor alle aspecten in verband met de technologie voor de productie van isotopen in experimentele reactoren voor medische en andere doeleinden, zoals de productie van toestellen voor sensorische metingen en sterilisatie, dienen passende veiligheidsnormen te worden ontwikkeld. Dit betreft onder meer het gebruik van veilige levensmiddelen, veevoeder en geneesmiddelen die radioactief besmet zijn.</p>
      <p sl="pl">In de wereld van vandaag is het risico of de kans op stralingsgevaar zeer laag. Desalniettemin moet op ieder ogenblik alles in het werk worden gesteld om dit gevaar tot een minimum te beperken. Incidenten met reactoren, zoals in Tsjernobyl, hebben tot veel striktere criteria geleid wat betreft de bescherming tegen de effecten van ioniserende straling, maar achteraf is gebleken dat de gevolgen veel minder ernstig waren dan aanvankelijk werd gedacht. Er was eveneens sprake van minimale bodemverontreiniging ten gevolge van radioactieve neerslag, met een beperkte toename van de radioactiviteit van bos- en landbouwproducten uit de getroffen gebieden tot gevolg. Alles wijst er evenwel op dat dit een overdreven reactie was en dat het gebied waaruit de bevolking werd geëvacueerd veel te groot was. Vandaag keren de mensen beetje bij beetje terug naar de verlaten dorpen in het besmette gebied in Wit-Rusland. Sommige deskundigen zeggen dat er zelfs bewijzen zijn gevonden voor hormese, een heilzaam effect dat wordt veroorzaakt door de therapeutische werking van hoogenergetische straling, uiteraard in doses die onder een bepaalde drempelwaarde liggen. Het is echter de lineaire benadering van de impact van radioactiviteit – en niet de drempelbenadering – die ertoe heeft geleid dat deze kwesties op quasi-administratieve en niet op wetenschappelijke wijze werden afgehandeld. Het logische gevolg hiervan is dat de blootstelling wordt beperkt tot stralingsdoses die zelfs lager liggen dan de niveaus die in de natuur voorkomen, dus dan de stralingsniveaus waaraan we voortdurend worden blootgesteld. Economisch gezien is dit absurd. Wij nemen hoe dan ook elk jaar gemiddeld een dosis van om en bij de 2,4 millisievert op, wat na een leven van ongeveer 70 jaar neerkomt op een totale dosis van om en bij de 200 millisievert. Er is bijgevolg medisch onderzoek nodig om na te gaan wat de gelijktijdige impact is van de dosis besmetting door stralingsgevaar en de veel hogere dosis als gevolg van natuurlijke blootstelling aan straling, onder meer van vulkanische oorsprong. In het eerste geval gaat het vooral om levensmiddelen en het effect op de schildklier (jodium), op de botten (strontium) en de spieren (cesium), terwijl het in het tweede geval veeleer om de gevolgen voor de huid en de longen (radon) gaat.</p>
    </intervention>
    <intervention id="1-118-000" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie . – Mijnheer de Voorzitter, dit debat over toelaatbare niveaus van radioactiviteit van levensmiddelen komt precies op het juiste moment, aangezien het in april 25 jaar geleden is dat de ramp in Tjernobyl plaatsvond. Velen van ons zullen zich herinneren hoeveel zorgen de bevolking zich destijds maakte en hoe lang de radioactieve besmetting aanhield in bepaalde gebieden, waaronder het Engelse Lake District, waar de grond als gevolg van de bodemgesteldheid en zware regenval vele jaren besmet bleef.</p>
      <p sl="en">Het is dus van groot belang dat er een systeem wordt gehanteerd dat de bevolking in het geval van een nucleair ongeval zo veel mogelijk geruststelling biedt. Daarom moet er een andere rechtsgrondslag komen en een panel van deskundigen worden ingesteld dat wordt verbreed met onafhankelijke wetenschappelijke deskundigen op het gebied van volksgezondheid en voedselveiligheid. Dit is niet slechts een technisch onderwerp dat kan worden overgelaten aan nucleaire deskundigen. Deze kwestie gaat een veel breder publiek aan.</p>
      <p sl="en">Zo is het ook van cruciaal belang dat de toelaatbare niveaus van radioactieve besmetting zodanig worden vastgesteld dat ervan kan worden uitgegaan dat voedsel veilig is om te worden geconsumeerd door mensen van alle leeftijden. Kunt u zich de ongerustheid voorstellen die zou worden veroorzaakt als bijvoorbeeld het advies wordt afgegeven dat wortelen veilig kunnen worden gegeten door volwassenen maar niet door kinderen? Er moeten veilige richtlijnen komen waarin iedereen vertrouwen heeft. Daarom ben ik van mening dat we het Amerikaanse model hier moeten volgen en de maximaal toelaatbare effectieve dosislimiet moeten stellen op één microsievert per jaar voor iedereen. Het wordt in ieder geval hoog tijd dat de niveaus in de bijlagen worden herzien, want bij de huidige niveaus wordt geen rekening gehouden met veranderingen in eetgewoonten en culturele voorkeuren. Cassave is voor veel mensen bijvoorbeeld geen onbelangrijke voedingsstof maar een hoofdvoedsel. De Commissie moet dus een volledig verslag over de maximaal toelaatbare niveaus indienen.</p>
      <p sl="en">Tot slot dank ik de rapporteur, de heer Belet, voor de sterk op consensus gerichte benadering die hij heeft gevolgd bij dit verslag. Ik hoop dat de Commissie niet vergeet dat het Parlement ten aanzien van dit dossier buitengewoon eensgezind is.</p>
    </intervention>
    <intervention id="1-119-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">namens de Verts/ALE-Fractie. – Mijnheer de Voorzitter, we behandelen deze voorstellen van de Commissie omdat de bestaande verordening in 2010 verstreken is.</p>
      <p sl="de">Tijdens de behandeling van dit voorstel schoot me te binnen dat ik met een van mijn groene voorgangers hier in het Parlement, Undine von Blottnitz, in het midden van de jaren tachtig als medewerkster heb samengewerkt tijdens de discussies over de gevolgen van Tsjernobyl. Het Parlement zag er toen nog heel anders uit. Een van de grote problemen na het ongeval in Tsjernobyl was het gebrek aan transparantie, en aan werkelijke democratische controle. Eerlijk gezegd vind ik het schokkend dat we ons hier bijna defensief opstellen bij onze argumenten. We kunnen dit onderwerp niet behandelen volgens de regels van het Euratom-Verdrag, we moeten de consumentenbescherming, de bescherming van de bevolking na ernstige ongevallen in nucleaire installaties, behandelen op basis van de regels van het Verdrag over de werking van de Europese Unie, dat is de enige manier om echt toezicht en echte medezeggenschap te verkrijgen. Ik doe nogmaals een beroep op met name de heer Barnier, die uit Frankrijk komt, om ervoor te zorgen dat hier verandering in komt. In Frankrijk heeft men indertijd zo gedaan alsof de radioactieve wolken een bocht om het land zouden maken. Dat was een schandaal, dat achteraf aan het licht is gekomen, intussen zelfs in Frankrijk.</p>
      <p sl="de">Verder pleit ik net als mevrouw Hall voor een regeling die gebaseerd is op die van de VS. Dat is een zeer voorzichtige aanpak: grenswaarden worden niet vastgelegd voor jongeren en ouderen, voor sterke en zwakke personen, maar voor kinderen, men gaat uit van wat kinderen kunnen verdragen. Dat betekent dat er voor de gevolgen van een ongeval grenswaarden worden vastgelegd die zo laag mogelijk zijn. De aanbevelingen in de VS zijn tien keer lager dan wat de Europese Commissie en Euratom nu aanbevelen. Ik hoop werkelijk dat u voor het voorstel van mezelf en van mevrouw Hall over deze waarden zult stemmen.</p>
    </intervention>
    <intervention id="1-120-000" speaker_id="96820" name="Marisa MATIAS" is_mep="True" mode="spoken" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">namens de GUE/NGL-Fractie . – Mijnheer de Voorzitter, ook ik wil mij aansluiten bij de collega’s die stellen dat radioactieve besmetting van voedingsmiddelen of de bodem een volksgezondheidsprobleem is. Dat is eigenlijk de centrale kwestie waar het hier om draait. Om te beginnen heeft deze buitengewone radioactieve besmetting merkbare effecten voor de gezondheid, met name via een stijging van het aantal gevallen van kanker en andere ziekten. Het is dan ook niet erg nuttig zich te baseren op een rechtsgrond die de volksgezondheid bij deze kwestie niet centraal stelt.</p>
      <p sl="pt">Wij weten heel goed hoe belangrijk dit debat is. Dat weten we sinds de ramp van Tsjernobyl, maar ook op grond van andere zaken. Tsjernobyl heeft ons echter wel geleerd hoe omvangrijk dit probleem is en in welke mate het leven van mensen erdoor getroffen kan worden. Het is een goede zaak van de geschiedenis te leren, en daarom dienen we te zorgen voor preventie en regelgeving.</p>
      <p sl="pt">Wat betreft het voorstel dat ons is voorgelegd denk ik dat het debat van vandaag duidelijk is. In de eerste plaats is het, zoals gezegd, positief dat er getracht wordt dit voorstel te laten vallen onder de regelgeving voor de volksgezondheid. In de tweede plaats moet er een einde komen aan versnipperde maatregelen die vaak discretionair zijn. In de derde plaats dienen de procedures voor actualisering en besluitvorming transparanter en democratischer te zijn</p>
      <p sl="pt">Het probleem van de maximaal toegestane straling is echter nog niet opgelost. We kunnen niet langer de meest kwetsbaren en degenen die het hardst door straling worden getroffen blijven blootstellen aan dergelijke hoge niveaus. De maximaal toegestane niveaus moeten de veiligheid van alle burgers garanderen. Wij weten heel goed dat er in alle landen levensbedreigende situaties bestaan. In Portugal hebben we bijvoorbeeld het geval van Urgeiriça.</p>
      <p sl="pt">Het is goed dat we met al deze overwegingen rekening houden.</p>
    </intervention>
    <intervention id="1-121-000" speaker_id="96664" name="Anna ROSBACH" is_mep="True" mode="spoken" nationality="Denmark" birth_date="02-02-1947" birth_place="Gladsaxe" p_group="Europe of freedom and democracy Group" m_state="DK">
      <p sl="da">namens de EFD-Fractie . – Mijnheer de Voorzitter, we staan op het punt om enkele belangrijke en noodzakelijke herzieningen van de grenswaarden voor radioactieve besmetting van levensmiddelen door te voeren. Ik steun natuurlijk de voorstellen die de best mogelijke bescherming van de burgers waarborgen, ook wat betreft medische apparatuur. Daarom moeten we uiteraard gebruikmaken van alle nieuwe beschikbare wetenschappelijke gegevens en de grenswaarden dienovereenkomstig actualiseren. Het spreekt immers voor zich dat we in de EU een hoog niveau van gezondheidsbescherming moeten hebben. Het Verdrag van Lissabon maakt het mogelijk om gezamenlijke maatregelen aan te nemen op veterinair gebied voor de bewaking van veiligheidsnormen voor levensmiddelen en diervoeders met als direct doel de bescherming van de volksgezondheid, en dit is positief, omdat het zeer verontrustend is dat de EU momenteel hogere grenswaarden dan de Verenigde Staten hanteert. Radioactieve straling is niet minder gevaarlijk voor mensen, dieren en gewassen in Europa dan in de Verenigde Staten. In het algemeen toont dit voorstel aan hoe belangrijk het is dat we duidelijke procedures vaststellen en de oude normen actualiseren. Ik wil daarom de rapporteur danken voor deze goede en belangrijke amendementen.</p>
    </intervention>
    <intervention id="1-122-000" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Mijnheer de Voorzitter, dames en heren, helaas heeft de Hongaarse natie ook direct ernstige voedselverontreiniging ervaren als gevolg van het ongeval in de kernreactor tijdens de ramp in Tsjernobyl. We moeten er alles aan doen om een verschrikking als de ramp in Tsjernobyl te voorkomen. Een van de elementen van preventie is dat we de bestaande en werkende kernreactoren uitermate streng moeten controleren. Met het oog op de toekomst vind ik het echter acceptabel om de nadruk te leggen op hernieuwbare energiebronnen, en de rol van kernenergie in de energievoorziening in geen geval te laten toenemen, maar juist zo veel mogelijk terug te dringen. Dit is overigens ook wat betreft energieveiligheid cruciaal voor de Europese Unie. Alleen met deze methode kunnen we onze eigen veiligheid vergroten.</p>
      <p sl="hu">Wij moeten niet de kernenergiesector steunen en daar aandacht aan besteden, maar alleen de gezondheid van de Europese mensen, onze kiezers, en voor ogen houden wat goed en wat slecht voor ze is. Ik vind het opstellen van een noodscenario belangrijk in het geval van een eventuele rampsituatie, maar als onze primaire taak zie ik duidelijk de vermindering of zelfs minimalisering van de risico’s. Dit kan worden bewerkstelligd met politieke wil en de nodige vastberadenheid, ook van mijn collega’s. We moeten het probleem bij de wortels aanpakken en niet met onze armen over elkaar op een ramp wachten.</p>
    </intervention>
    <intervention id="1-123-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, we weten allemaal dat de aangrenzende landen niet voorbereid waren op de ramp in Tsjernobyl in 1986, en op de daardoor veroorzaakte radioactieve besmetting van levensmiddelen. De Unie heeft daaruit een les geleerd, en ik ben blij dat we nu grenswaarden voor de gevolgen van een ramp hebben. We weten allemaal dat de radioactieve besmetting bij bepaalde levensmiddelen jarenlang een probleem kan zijn, hoewel we die niet kunnen zien of proeven of ruiken. Dat is het grote probleem: in gebieden die eeuwenlang radioactief besmet zijn, worden besmette levensmiddelen zoals bosvruchten niet alleen ter plaatse geconsumeerd, maar vaak ook verkocht in gebieden die niet besmet zijn, waarbij wordt gezegd dat ze zonder meer kunnen worden geconsumeerd.</p>
      <p sl="de">De gevolgen van radioactief besmette levensmiddelen, die met name heel schadelijk zijn voor zwangere vrouwen, voor zieke mensen, voor kleine kinderen en voor ouderen, komen vaak pas jaren later aan het licht, of zelfs tientallen jaren later. Op basis van de bestaande kennis bestaat er geen enkel stralingsniveau waarvan we absoluut zeker weten dat het onschadelijk is. Het onderzoek naar de oorzaken van allerlei nieuwe aandoeningen, zoals allergieën, staat nog in de kinderschoenen, en toch worden levensmiddelen met radioactieve straling behandeld. Bovendien denkt vrijwel niemand na over de interactie tussen straling en gentechnologie.</p>
      <p sl="de">Kwetsbare personen mogen ook nu, meer dan 25 jaar na Tsjernobyl, nog steeds niet zomaar grote porties paddenstoelen uit de omgeving eten, en dat toont wel aan dat het niet alleen de hoogste tijd is om kerncentrales stil te leggen, maar ook een einde te maken aan kernproeven. Wanneer de levensmiddeleninspectie in de besmette regio’s en in de omgeving daarvan niet werkelijk functioneert, levert dit allemaal uiteindelijk niets op.</p>
    </intervention>
    <intervention id="1-124-000" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mijnheer de Voorzitter, voor een afdoende bescherming van de gezondheid voor de Europese burger in het geval van besmetting met radioactieve stoffen, maar eveneens voor een democratische legitimiteit van de aanname van deze richtlijn, moeten er naar mijn mening veiligheidsnormen worden vastgesteld voor de gezondheidsbescherming van werknemers en van de bevolking, zodanig dat deze normen in alle lidstaten worden toegepast conform de beslissingen van de Unie. De lidstaten zijn daarnaast verantwoordelijk voor het bewaken van de in het kader van de richtlijn vastgestelde niveaus als bescherming tegen besmetting, in het bijzonder door middel van toezicht op veiligheidsnormen, zowel voor levensmiddelen als voor diervoeders, maar ook door het bewaken van milieuparameters. Op deze wijze wordt overschrijding van de toegestane niveaus voorkomen en de veiligheid en risicobeheersing van radioactieve besmetting gewaarborgd.</p>
    </intervention>
    <intervention id="1-125-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Mijnheer de Voorzitter, een kernramp of een andere noodsituatie ten gevolge van radioactieve straling is een serieuze zaak en heeft grensoverschrijdende gevolgen. Daarom zijn natuurlijk coördinatie en gezamenlijke inspanningen noodzakelijk, evenals een reeks gemeenschappelijke procedures, om de effecten voor de bevolking en het milieu te beperken en zo gering mogelijk te houden.</p>
      <p sl="pt">Deze noodzaak van coördinatie betreft ook het vastleggen van maximaal toelaatbare besmettingsniveaus voor voedingsmiddelen. We kunnen echter niet de redenering aanvaarden dat om de belangen van de burgers beter te dienen door beter beheer van de situatie na een ongeluk, we het optreden en de manoeuvreerruimte van de lidstaten dienen te beperken. Integendeel, de lidstaten zijn juist verantwoordelijk voor de bescherming van de gezondheid van hun burgers.</p>
      <p sl="pt">Dat geldt daarom des te meer voor noodsituaties, waarin de lidstaten strengere beschermingseisen moeten kunnen stellen, mochten zij dat nodig achten. Daarom moeten zij alle noodzakelijke buitengewone maatregelen kunnen nemen ter bescherming van de gezondheid van de bevolking en het milieu.</p>
    </intervention>
    <intervention id="1-126-000" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie . – Mijnheer de Voorzitter, er zijn dingen die ik kan zeggen als politicus en als burger, en dingen die ik juridisch gezien moet zeggen namens de Commissie. Mevrouw Harms, u noemde het feit dat ik Fransman ben, maar ik ga nog een stap verder. Ik ben toevallig al heel lang geïnteresseerd in deze zaken.</p>
      <p sl="fr">Ik had al te maken met problemen rond vervuilde grond toen ik minister van Milieu was in Frankrijk. Ik was, geloof ik, zelfs een van de weinige ministers in 1993 en 1994 die naar Tsjernobyl zijn geweest en 17 seconden onder de sarcofaag hebben doorgebracht. Ook ben ik mijn bezoek aan Pripyat niet vergeten, een spookstad waar de gordijnen nog voor de ramen hangen en kinderspeelgoed nog overal ligt. Dat ben ik niet vergeten.</p>
      <p sl="fr">Als Franse politicus heb ik gewerkt aan een milieuveiligheidsinitiatief in Europa. Ik heb zelfs een boek geschreven, een atlas over de grootste gevaren in de wereld, waarin ik alle vervuilingsrisico’s heb beschreven, met name voor nucleaire besmetting, op plaatsen waar een goede risicocultuur ontbreekt. Daarom interesseren deze onderwerpen mij, mevrouw Harms. Bovendien was ik nog niet zo lang geleden de Franse minister van Landbouw. De veiligheid en gezondheid van mensen, de bescherming van de bevolking en van consumenten, en het welzijn van dieren, ook heel belangrijk, zijn allemaal onderwerpen die mij interesseren, en ik kan begrijpen waarom de leden van het Europees Parlement op dit late tijdstip nog zo oplettend en waakzaam zijn.</p>
      <p sl="fr">Dat is de reden waarom, ik zei het al tegen de heer Belet, ik met grote belangstelling heb geluisterd naar de zorgen die u unaniem heeft geuit. Ik zal ervoor zorgen dat ze bij de voorzitter van de Commissie en bij mijn collega’s terecht komen.</p>
      <p sl="fr">Dat is wat ik tegen u kan zeggen; wat ik u verteld heb en waartoe ik mij verplicht. Dan is er nog dat wat ik tegen u moet zeggen vanuit juridisch oogpunt, alsook de twee punten waarop het standpunt van de Commissie – dat bestaat uit een juridische beoordeling door onze dienst en door mijn collega’s, de heer Šefčovič en de heer Oettinger – is gebaseerd.</p>
      <p sl="fr">Deze twee punten, ik herinner u er nog even aan, zijn ten eerste dat het Euratom-Verdrag de juiste rechtsgrondslag vormt voor de regels voor de bescherming van de gezondheid met betrekking tot radioactieve besmetting – en deze regels hebben de overhand – en ten tweede, dat de interinstitutionele overeenkomst betreffende herschikking geëerbiedigd moet worden door de drie instellingen – en uiteraard zeg ik dat namens de Commissie. Dat zijn de punten waarop de Commissie haar beoordeling en haar positie als college heeft gebaseerd bij het verzoek om deze amendementen te verwerpen.</p>
      <p sl="fr">Ik wilde ook nog tegen u, mevrouw Harms, en al uw medeparlementsleden zeggen dat ik aandachtig heb geluisterd en dat ik uw zorgen kenbaar zal maken bij mijn collega’s.</p>
    </intervention>
    <intervention id="1-128-000" speaker_id="28257" name="Ivo BELET" is_mep="True" mode="spoken" role="rapporteur" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Mijnheer de commissaris, ik heb het volste respect voor u, zeker omdat u een ervaringsdeskundige bent op basis van uw bezoek indertijd aan Tjernobyl en ook natuurlijk op grond van uw expertise in de landbouw, maar sta ons toe dat wij als Europees Parlement de visie die collegiaal binnen de Commissie bestaat, fundamenteel bestrijden.</p>
      <p sl="nl">U heeft verwezen naar uitspraken van het Europees Hof in andere cases . Nu, dit is een andere zaak en wat wij daar tegenover stellen is een unanieme visie, op basis van consensus, van de Juridische Commissie van het Europees Parlement om die rechtsgrond te veranderen, aan te passen aan de nieuwe institutionele context aan het Verdrag van Lissabon. Dit gaat niet over een krachtmeting tussen de instellingen, dit gaat over de gezondheid van de burgers, één van de pijlers van het Verdrag van Lissabon.</p>
      <p sl="nl">En daarom vinden wij het jammer dat de Commissie bij haar standpunt blijft. Nogmaals, geen verwijt aan u, integendeel, maar naar onze mening wel een enorme gemiste kans. En daarom behoudt het Parlement zich het recht voor om dit codificatiedossier in een breder kader te bekijken. De bestaande procedures, Voorzitter en commissaris, in geval van een ongeval met radioactieve besmetting, zijn totaal onaangepast aan de huidige institutionele situatie. En de voorstellen die wij hier als Europees Parlement morgen op tafel leggen en die hopelijk met een grote meerderheid worden goedgekeurd, zorgen voor een fundamentele verbetering van de bestaande regelgeving, die vandaag werkelijk niet meer voldoet.</p>
      <p sl="nl">Ik neem één concreet voorbeeld, commissaris, als u nog even kunt luisteren: wij vragen van de Commissie uitdrukkelijk dat er een evaluatie komt van de normen in de bijlage, een evaluatie op basis van deskundigen van volksgezondheid en van voedselveiligheid. Het zijn regels, commissaris, uit het eind van de jaren ’80 toen u in Tsjernobyl op bezoek was. De herzieningsclausule die wij hier als Parlement morgen vragen komt niets te vroeg. Bedankt voor uw aandacht en uw engagement.</p>
    </intervention>
    <intervention id="1-129-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Het debat is gesloten.</p>
      <p sl="nl">De stemming vindt morgen, dinsdag 15 februari, om 12.00 uur plaats.</p>
    </intervention>
  </section>
  <section id="creitem16" title="16. Praktische aspecten van de herziening van de EU-instrumenten voor de ondersteuning van de financiering van KMO’s in de volgende programmeringsperiode (debat)">
    <intervention id="1-131-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Aan de orde is de verklaring van de Commissie: Praktische aspecten van de herziening van de EU-instrumenten voor de ondersteuning van de financiering van KMO's in de volgende programmeringsperiode.</p>
    </intervention>
    <intervention id="1-132-000" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie . − Mijnheer de Voorzitter, geachte afgevaardigden, hier is de volgende vraag aan de orde: op welke wijze is de Commissie van plan kleine bedrijven te helpen om hun groei te financieren? In het kader van de strategie Europa-2020 heeft de Commissie beloofd zich te concentreren op groei die is gebaseerd op kennis en innovatie. Ondernemers die nieuwe bedrijven starten en nieuwe ideeën lanceren scheppen arbeidsplaatsen en zorgen voor groei. We moeten ons ervoor inzetten dat die bedrijven over de noodzakelijke middelen beschikken, waaronder natuurlijk in het bijzonder middelen ter financiering van innovatie. Ik zal namelijk nooit genoeg kunnen herhalen dat groei en concurrentievermogen niet mogelijk zijn zonder innovatie!</p>
      <p sl="it">In de allereerste plaats is de Commissie voornemens in haar voorstellen het accent te leggen op onderzoek en innovatie. Zoals is aangegeven in het groenboek over de toekomst van Europese programma’s voor de financiering van onderzoek en innovatie, dat de Commissie de vorige week heeft goedgekeurd, zal de Commissie het beheer van die programma’s proberen te vereenvoudigen door gebruik te maken van gemeenschappelijke instrumenten. Die instrumenten zullen het beheer en de contacten met onze partners vereenvoudigen en tevens kunnen zorgen voor meer transparantie op de markt. Vereenvoudiging en flexibiliteit zullen dus de sleutelwoorden zijn voor onze toekomstige werkzaamheden die tot doel hebben kleine en middelgrote ondernemingen (KMO’s) te steunen en in staat te stellen te groeien.</p>
      <p sl="it">Voor alle Europese bedrijven moeten de communautaire programma’s en financiële instrumenten makkelijk toegankelijk zijn, vooral voor bedrijven met groeipotentieel. Ik ben ervan overtuigd dat voor het realiseren van dat doel de instrumenten die van belang zijn voor KMO’s, gehergroepeerd moeten worden in een communautair programma voor groei en concurrentievermogen, dat voortbouwt op de tot nu toe opgedane ervaring. Het gaat daarbij met name om het inschatten van de noodzakelijke flexibiliteit om te reageren op veranderingen in de markten en onze economieën gedurende de looptijd van het komend meerjarig financieel kader.</p>
      <p sl="it">In de tweede plaats is de Commissie van plan in haar voorstellen de nadruk te leggen op de financiële instrumenten. Wij willen de cultuur die gebaseerd is op het verlenen van subsidies verlaten en overschakelen op een cultuur die meer gestoeld is op het verstrekken van leningen aan bedrijven. De aanpak betekent natuurlijk dat bedrijven die een redelijk bedrijfsplan indienen, voorgaan. We zouden ons bijvoorbeeld kunnen baseren op het succes van de garantiefaciliteiten voor investeringen in risicodragend kapitaal die zijn voorzien in het kaderpogramma voor concurrentievermogen en innovatie (CIP). Die instrumenten hebben veel succes geboekt; tot nu toe hebben we meer dan 100 000 KMO’s geholpen en tegen het eind van het programma zullen dat er meer dan 300 000 zijn.</p>
      <p sl="it">Voorts zou ik willen onderstrepen dat de eerste generatie investeringen van de Unie in risicodragend kapitaal gezorgd heeft voor 98 procent geïnvesteerd kapitaal. Dat cijfer is nog indrukwekkender als we bedenken dat we met amper 2 procent van het financieringsbedrag veel Europese KMO’s hebben helpen groeien. Het is ook belangrijk dat het niet om bureaucratische instrumenten gaat, daar de instrumenten beschikbaar zijn bij banken en fondsen die risicodragend kapitaal verschaffen. Dat betekent dus dat het geld niet aan Brussel hoeft te worden gevraagd. We weten dat KMO’s het flexibele karakter van deze instrumenten en de makkelijke verkrijgbaarheid op prijs stellen.</p>
      <p sl="it">Ook zou ik willen benadrukken dat de Europese Raad enkele dagen geleden de Commissie heeft gevraagd een regeling op Europees niveau voor risicodragend kapitaal in te voeren. De Commissie is van plan die regeling tot stand te brengen, daar zij de zorgen van de Raad deelt wat betreft de lacunes in de markten voor risicodragend kapitaal. Bovendien beseffen we ten volle dat garantieregelingen voor leningen die talrijke kleine bedrijven helpen, nuttig zijn. Ik kan u verzekeren dat de Commissie ervan overtuigd is dat garantieregelingen voor leningen noodzakelijk zijn, zowel op Europees als op regionaal niveau. Dat is de reden waarom de Commissie een samenhangend pakket instrumenten voor het midden- en kleinbedrijf (MKB) zal indienen. Daarom verzoeken we alle lidstaten, die mede beslissen over het gebruik van de structuurfondsen, zich bij deze inspanningen aan onze zijde te scharen. Zover onze plannen in het kader van de toekomstige financiële programmering.</p>
      <p sl="it">Ik zou evenwel willen preciseren dat in de tussentijd de Commissie niet met de armen over elkaar heeft gezeten. Op 28 oktober 2010 heb ik het MKB-Financieringsforum gelanceerd met als doel het verloop van de financiële steunverlening aan KMO’s te bewaken, beste praktijken te bevorderen en aanzetten te geven tot nieuwe oplossingen. In het kader van dat permanent forum komen KMO’s en kredietinstellingen regelmatig bijeen om de situatie van de markt en de juridische regelgeving voor de toegang van KMO’s tot financiële steun te analyseren. Ook wordt er gesproken over de manier waarop de Europese markt voor mezzaninefinancieringsinstrumenten ontwikkeld kan worden. Het verheugt mij u te kunnen meedelen dat we in dat opzicht vooruitgang boeken.</p>
      <p sl="it">Tot slot is het ook belangrijk het regelgevingskader opnieuw te bekijken. In dat verband gaat mijn dank in het bijzonder uit naar mijn collega Michel Barnier. Zijn mededeling “Naar een Single Market Act” bevat belangrijke initiatieven die onze regelgeving efficiënter maken, waaronder het voorstel een interne markt voor risicodragend kapitaal te creëren. Dat is nu juist ons gemeenschappelijk doel: het bevorderen van de interne markt en het scheppen van optimale voorwaarden voor groei, concurrentievermogen en ondernemerschap.</p>
      <p sl="it">Ook de kapitaaleisen voor banken (Bazel III) vallen onder de bevoegdheden van commissaris Barnier. Wat dat hoofdstuk betreft, zal de Commissie in juni dit jaar de wetsvoorstellen goedkeuren. De voorstellen van de Commissie zullen een grondige beoordeling van de micro- en macro-economische effecten van die bepalingen omvatten. Dat zal een waarborg zijn voor een juist evenwicht van onze voorstellen wat betreft het tijdpad en de effecten. Daarbij zal ook rekening worden gehouden met wat er in andere delen van de wereld gebeurt.</p>
      <p sl="it">Ter afsluiting wil ik opmerken dat het de taak is van de begrotingsautoriteit, het Europees Parlement en de Raad, te besluiten hoe de beperkte beschikbare middelen op Europees niveau te gebruiken. In deze tijd van schaarse middelen is het steeds belangrijker die middelen op een verstandiger manier uit te geven. Het is mijn overtuiging dat de financiële instrumenten een bijdrage zullen leveren aan het vergroten van de middelen van de Europese Unie en het beschikbaar stellen van particuliere investeringen.</p>
      <p sl="it">U kunt er zeker van zijn dat de Commissie ervoor zal zorgen dat onze voorstellen steeds meer gericht zullen zijn op het belang van de ontwikkeling van KMO’s voor de toekomst van Europa. We zijn er immers van overtuigd dat bij alle werkzaamheden die de komende maanden verricht zullen moeten worden om definitief uit de crisis te geraken, met inbegrip van de herstructurering van belangrijke industrieën, rekening zal moeten worden gehouden met de rol die kleine en middelgrote bedrijven kunnen spelen. Alleen die bedrijven kunnen volgens mij nieuwe arbeidsplaatsen scheppen en daarmee de sociale effecten opvangen van de financiële crisis die we hebben ondergaan. Die bedrijven zijn natuurlijk ook een belangrijke springplank voor het starten van de nieuwe fase na de economische crisis.</p>
    </intervention>
    <intervention id="1-133-000" speaker_id="96705" name="Bendt BENDTSEN" is_mep="True" mode="spoken" nationality="Denmark" birth_date="25-03-1954" birth_place="Odense" p_group="Group of the European People's Party (Christian Democrats)" m_state="DK">
      <p sl="da">namens de PPE-Fractie . – Mijnheer de Voorzitter, ik wil om te beginnen commissaris Tajani danken voor zijn toespraak. We hebben dit onderwerp vandaag op de agenda gezet, omdat het meer dan ooit belangrijk is om onze aandacht te richten op de financiering van onze kleine en middelgrote ondernemingen in Europa. Er kan geen twijfel over bestaan dat de beperkte toegang van KMO's tot financiering een grote belemmering vormt voor het creëren van groei en het ontstaan van nieuwe bedrijven en dit wordt verergerd door de huidige economische crisis. Het is veel moeilijker geworden om voldoende financiering te verkrijgen bij Europese banken. KMO’s in Europa zijn in hoge mate afhankelijk van financiering door banken, in vergelijking met bijvoorbeeld Amerikaanse ondernemingen.</p>
      <p sl="da">Daar komt bij dat we op het punt staan de Basel III-regels in te voeren, wat met andere woorden betekent dat we een nieuwe kapitaalvereistenrichtlijn moeten uitvoeren. Dit houdt het risico in van nog grotere moeilijkheden wat betreft de beschikbaarstelling van durfkapitaal aan onze kleine en middelgrote ondernemingen. Het is zorgwekkend dat de steeds meer kapitaal- en risicogevoelige banksector nu hogere zakelijke zekerheden en hogere risicopremies eist. In beide gevallen is het gevolg ontoereikende financiering en het verlies van commerciële kansen, wat uiteindelijk leidt tot verlies van arbeidsplaatsen.</p>
      <p sl="da">Europa heeft behoefte aan een beter concurrentievermogen. Daarom is er ook behoefte aan een versterking van de EU-instrumenten die kunnen helpen te zorgen voor meer investeringen, innovatie en ontwikkeling van KMO’s en ik wil graag oproepen tot een verhoging van de begrotingsmiddelen voor innovatieve financiering en voor de instrumenten die we reeds kennen. De Commissie moet er uiteraard voor zorgen dat bij de volgende generatie van programma’s groter belang wordt gehecht aan mezzaninefinanciering en dat een grotere samenhang wordt gecreëerd binnen de steunmaatregelen voor KMO’s die we op dit moment al kennen, dat wil zeggen programma's zoals het kaderprogramma voor concurrentievermogen en innovatie (CIP), de structuurfondsen, het zevende kaderprogramma voor onderzoek, enz. Daarom rest mij nog slechts te zeggen dat dit een onderwerp is waaraan het Parlement in de komende maanden veel aandacht zal schenken.</p>
    </intervention>
    <intervention id="1-134-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">namens de S&amp;D-Fractie. – Voorzitter, commissaris, vanavond wil ook ik in mijn moedertaal spreken, zodat de kleine- en middelgrote ondernemingen mijn toespraak op de voet kunnen volgen. Toentertijd stelde het pakket wetten inzake kleine- en middelgrote ondernemingen zich drie hoofddoelen. Het eerste doel was om de KMO’s te helpen grotere opbrengsten te genereren, toegang tot de Europese markten te verwerven en innovatieve producten op de markt te brengen. Het tweede doel was om tot een kostenverlaging te komen door een vermindering van de bureaucratie. Een uitstekend voorbeeld hiervoor vormt de dienstenrichtlijn. Onze derde doelstelling was om de toegang tot financiële instrumenten te vergemakkelijken en te vereenvoudigen voor de KMO-sector.</p>
      <p sl="hu">Binnen de Europese Unie produceren de kleine- en middelgrote ondernemingen een derde van het bbp. Als we zo rekenen, draagt de KMO-sector ook met een derde van het bedrag bij aan de Europese begroting. Als we in contrast hiermee kijken naar het percentage van de EU-begroting dat de KMO’s vertegenwoordigen, kunnen we niet tevreden zijn. We zien dat tot het einde van 2010 ongeveer 100 000 KMO’s in het kader van het CIP-programma een bankgarantie hebben gekregen, wat een heel groot aantal is, maar op 23 miljoen ondernemingen erg weinig is. Dit aantal zal naar verwachting nog stijgen met 200 000 KMO’s, maar ook dat is nog weinig op 23 miljoen ondernemingen. Het is gelukt 1,3 miljard aan durfkapitaal te mobiliseren, maar ook dit is, als ik het vergelijk met de 23 miljoen ondernemingen en hun economische waarde, extreem weinig. We moeten zien te bereiken, commissaris, dat we een procedure uitwerken binnen de Europese Unie, die het enerzijds mogelijk maakt de instrumenten die in de EIB zijn gereserveerd, veel gemakkelijker en veel effectiever te besteden dan nu het geval is. Anderzijds moeten we er, door jaarverslagen te bevorderen, in slagen dat de lidstaten zelf ook de sector van kleine en middelgrote ondernemingen steunen, niet alleen met woorden maar ook met daden.</p>
      <p sl="hu">Commissaris, door middel van het verzoek dat we namens vijf fracties hebben ingediend, in de brief waarin we ons tot u hebben gewend, willen we u vragen deze kring van ondernemers niet te verwaarlozen, want het is vooral deze kring van ondernemers die na de bezuinigingsmaatregelen in een moeilijke situatie terecht is gekomen en probeert overeind te blijven. Hier is als eerste de opleving van de groei en een toename van de werkgelegenheid te verwachten. Hieraan zullen wij in het Parlement onze steun betuigen.</p>
    </intervention>
    <intervention id="1-135-000" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">namens de ALDE-Fractie . – Mijnheer de Voorzitter, commissaris, de Commissie heeft alle reden om ambitieus te zijn aangezien u, en ook wij, geconfronteerd worden met een bijzonder grote uitdaging. We hebben twintig miljoen kleine en middelgrote ondernemingen die samen goed zijn voor 99 procent van alle Europese ondernemingen. We zeggen vaak dat de kleine ondernemingen in Europa het hart van de Europese economie zijn. Dat klopt, maar dat mag niet betekenen dat kleine ondernemingen niet zouden mogen groeien. Om te kunnen groeien, hebben ze financieringsmogelijkheden nodig, zoals mijn collega's hebben gezegd, en wat u, commissaris Tajani, zelf ook aanstipte. We zouden onder andere de bestaande financieringsmogelijkheden moeten gebruiken en ik zou er een lans voor willen breken om bijvoorbeeld de structuurfondsen in grotere mate te gebruiken.</p>
      <p sl="sv">Zoals de heer Bendtsen zei, nemen de problemen waarmee de Europese kleine en middelgrote ondernemingen worden geconfronteerd, toe. Het Parlement heeft een heleboel regels vastgesteld voor de financiële markt. Het leeuwendeel van die regels was noodzakelijk, maar ze hebben de kredietkosten voor kleine ondernemingen doen stijgen. Daar moeten we ons van bewust zijn en we zouden voorzichtig moeten zijn wanneer we diverse regels voorstellen. We zouden ons in ieder geval bewust moeten zijn van wat het uiteindelijke prijskaartje zal zijn.</p>
      <p sl="sv">De heer Bendtsen verwees ook naar de bekende criteria van Bazel. Commissaris Tajani, u had het over eenvoud en flexibiliteit en vindt dat die twee elementen kenmerkend moeten zijn voor de programma’s en financieringsmogelijkheden van de EU. U wilt dat we een einde maken aan bureaucratie en complexe procedures. Maar gelooft u nu echt dat kleine ondernemingen en hun werknemers inderdaad vinden dat de Europese Unie daarmee bezig is? Is het niet veeleer zo dat we voor meer bureaucratie en complexe procedures zorgen? In dat opzicht denk ik dat we totaal van houding moeten veranderen.</p>
      <p sl="sv">Zoals ik al zei, hebben we in Europa twintig miljoen kleine ondernemingen, maar tezelfdertijd hebben we in Europa ook twintig miljoen werklozen. We weten dat de sociale uitsluiting en armoede toenemen, en om daar iets aan te doen, moeten wij, en ook de Commissie, op een resolute manier kunnen optreden om financieringsmogelijkheden ter beschikking te stellen van de kleine en middelgrote ondernemingen, want het is in die ondernemingen dat er in Europa banen worden gecreëerd.</p>
    </intervention>
    <intervention id="1-136-000" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">namens de ECR-Fractie . – Mijnheer de Voorzitter, we hebben het hier over een economische sector die absoluut van cruciaal belang is, aangezien alle kleine en middelgrote ondernemingen samen eigenlijk de grootste werkgever zijn in de Europese Unie. Het MKB creëert veel meer banen dan grotere bedrijven. Daarenboven hebben deze kleine en middelgrote ondernemingen – vaak gaat het om familiebedrijven – het zwaarst geleden onder de economische crisis. Ik wil nog een stap verder gaan en erop wijzen dat de sociale kosten van de verzwakking van deze sector van fundamenteel belang zijn. Natuurlijk is het mogelijk dat de grootste bedrijven en de sterkste industrielobby’s hun belangen efficiënter kunnen verdedigen, maar wij moeten ervoor zorgen dat kleine en middelgrote ondernemingen worden beschermd. Het beschermen van het MKB staat immers synoniem met het beschermen van de burgers en de belastingbetalers in de lidstaten van de Europese Unie. Ik wil afronden met een laatste opmerking. Ik wil met klem benadrukken dat de lidstaten de verantwoordelijkheid voor alle problemen niet op de Europese Unie moeten afschuiven. Zij zouden zelf voor het MKB moeten zorgen en dat doen ze eigenlijk nauwelijks. Ik ben het dan ook eens met wat mevrouw Herczog heeft gezegd.</p>
    </intervention>
    <intervention id="1-137-000" speaker_id="97280" name="Claudio MORGANTI" is_mep="True" mode="spoken" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">namens de EFD-Fractie . – Mijnheer de Voorzitter, dames en heren, de afgelopen jaren is het mede ten gevolge van de wereldwijde financiële crisis voor kleine en middelgrote bedrijven steeds moeilijker geworden leningen te krijgen en gemakkelijk toegang te hebben tot krediet wanneer dat essentieel is.</p>
      <p sl="it">De instrumenten die de Europese Unie tot nu toe gedurende het meerjarig financieel kader 2007-2013 in stelling heeft gebracht hebben enkele ernstige tekortkomingen laten zien, zoals schaarse middelen en dekking, zwaarwegende administratieve verplichtingen en versnippering over talrijke verschillende acties. Bij de nieuwe financiële programmering moeten we ons ten behoeve van kleine en middelgrote ondernemingen richten op vereenvoudiging van de regelgeving – complexe regels vormen met name voor kleinere bedrijven een ernstige hinderpaal – en bijvoorbeeld denken aan de introductie van één enkel loket voor toegang tot Europese financiering.</p>
      <p sl="it">We moeten nieuwe financiële instrumenten stimuleren die makkelijker toegang geven tot krediet, precieze garantieregelingen omvatten en, vooral ten behoeve van de meest innoverende en technologische bedrijven, reële steun bieden in de moeilijke opstartfase. Concreet gesteld betekent het dat er gepoogd moet worden het traject zo makkelijk mogelijk te maken voor deze bedrijven, die in Europa werk geven aan meer dan 100 miljoen mensen en zonder meer de krachtigste motor voor groei en ontwikkeling zijn.</p>
    </intervention>
    <intervention id="1-138-000" speaker_id="34254" name="Dimitar STOYANOV" is_mep="True" mode="spoken" nationality="Bulgaria" birth_date="17-05-1983" birth_place="Sofia" p_group="Non" m_state="BG">
      <p sl="bg">Mijnheer de Voorzitter, ik schaar mij achter het algemene standpunt dat ik in dit Parlement bespeur ten aanzien van het midden- en kleinbedrijf. Ik onderschrijf volledig wat zojuist is gezegd, met andere woorden, dat de bedrijven die het hardst door de economische crisis worden getroffen, tot het midden- en kleinbedrijf behoren.</p>
      <p sl="bg">Ik ben het ook eens met de heer Czarnecki, die heeft gezegd dat dit over het algemeen kleine bedrijven zijn waaruit families het grootste deel van hun inkomen putten. Wanneer een grote onderneming wordt getroffen – ook dergelijke bedrijven hebben geleden onder de crisis – dan gaat het alleen om de winsten. Maar wanneer een klein bedrijf wordt getroffen, verliest de familie die van het bedrijf afhankelijk is, een essentiële inkomstenbron.</p>
      <p sl="bg">Daarom zeg ik dat we zorgvuldig te werk moeten gaan bij het doorvoeren van veranderingen, omdat zowel rechtse als naar links neigende politieke maatregelen een nadelige invloed kunnen hebben op middelgrote en kleine ondernemingen, afhankelijk van de wijze waarop deze maatregelen hen treffen.</p>
      <p sl="bg">Wat ik wil zeggen is dat simpelweg de uitgifte van financiële garanties en bankgaranties niet zal volstaan en dat de wetgeving zich meer moet ontwikkelen – er moet een grotere regulering van het bankwezen komen, zo u wilt – om geld voor kleine bedrijven veilig te stellen en om eindelijk op te houden het probleem in een niet-bestaand speelveld aan de orde te stellen – want kleine bedrijven kunnen nooit gelijk zijn aan grote ondernemingen – maar om ze te helpen werkelijk concurrerend te zijn wanneer ze met een groot bedrijf te maken krijgen.</p>
    </intervention>
    <intervention id="1-139-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, commissaris, allereerst zou ik Bendt Bendtsen willen bedanken, omdat het CIP natuurlijk een belangrijke pijler is voor ondernemers en voor de financiering van deze sector. Ook de programma's Jeremie, Jasmine en vooral Erasmus voor jonge ondernemers zijn heel belangrijk, en stellen de deelnemers in staat om andere markten te leren kennen. Ik zou mevrouw Herczog willen bedanken, omdat ze heeft gestreden voor de rol van de EIB en van het EIF, het Europees Investeringsfonds, en voor een grotere bijdrage. Bij de doelstellingen voor 2020 moeten we er echter ook voor zorgen dat we van de KMO's eisen dat twintig procent van het vermogen eigen vermogen moet zijn, dat is mijn verzoek aan commissaris Tajani. Dat doen we bij de banken, en dat moeten we ook doen bij de KMO's. Dat is voor beide sectoren belangrijk.</p>
      <p sl="de">Een andere eis is dat alleen winst die uit het bedrijf wordt gehaald belast zou moeten worden. Dat betekent dat het verdiende geld ter beschikking zou moeten staan om het eigen vermogen te verhogen. Alleen wanneer een ondernemer of een werknemer geld uit het bedrijf haalt, moet hij daar gewoon belasting over betalen.</p>
      <p sl="de">Een laatste punt, dat ik heel belangrijk vind, is de mogelijkheid om ten minste vijfduizend euro af te schrijven. Wij zijn van mening dat wanneer er winst is geboekt een bedrag van vijfduizend euro mag worden afgeschreven, een zogenaamd depreciation-right . Dat is de beste manier om de beschikbaarheid van risicokapitaal en van eigenkapitaal te bevorderen, waardoor kredieten makkelijker te verkrijgen zijn.</p>
    </intervention>
    <intervention id="1-140-000" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Het principe om eerst op kleine schaal te denken, dat aan de basis staat van het beleid van de Europese Commissie voor het ondernemerschap, is zeer belangrijk. We moeten niet vergeten dat twee derde van de arbeidsplaatsen in de Europese Unie wordt verschaft door het MKB. Desondanks is vanwege de crisis de toegang van het MKB tot financiering moeizaam, aangezien de banken hen als risicovol beschouwen. Zodoende moet de bevordering van programma’s voor overheidsgaranties in de lidstaten worden gemonitord, evenals de toegang tot garanties van de EIB-groep voor het compenseren van de investeringsbeperkingen.</p>
      <p sl="ro">Daarnaast is het moeilijk om informatie te krijgen over de voorwaarden voor het toekennen van financiering, en in bepaalde gevallen is er zelfs sprake van onvoldoende overheidscapaciteit op lokaal niveau voor het bemiddelen bij de toegang tot leningen.</p>
      <p sl="ro">In de periode 2014 - 2020 moet de Europese Commissie het accent leggen op grotere transparantie in de relaties tussen financiers en ondernemers, en op de toegang tot adviesdiensten voor de mogelijkheden en voorwaarden voor leningen aan het MKB. Daarnaast heeft de Europese Investeringsbank in het kader van haar rol ter bevordering van Europees beleid de taak om technische ondersteuning te verlenen aan nationale en lokale overheden, om de toegang voor ondernemers tot financiering te vereenvoudigen.</p>
    </intervention>
    <intervention id="1-141-000" speaker_id="58758" name="Elisabetta GARDINI" is_mep="True" mode="spoken" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, commissaris, dames en heren, meer inzet op Europees niveau voor steunverlening aan kleine en middelgrote bedrijven is van fundamenteel belang. Zoals reeds gezegd vervullen die bedrijven met hun gewicht een doorslaggevende rol in het communautaire sociale weefsel en zijn zij de echte hoofdrolspelers van het economisch herstel. In dat verband wil ik erop wijzen dat tussen 2002 en 2008 die bedrijven met hun sterke groei in de 27 lidstaten hebben gezorgd voor 9 400 000 nieuwe arbeidsplaatsen, waarmee zij de echte motor van de werkgelegenheid zijn. Ten gevolge van de crisis is er nu een derde van die nieuwe banen verloren gegaan.</p>
      <p sl="it">Het is dus noodzakelijk aan concrete instrumenten te denken die kleine en middelgrote bedrijven weer in staat stellen te produceren en nieuwe arbeidsplaatsen te scheppen, zodat de hele samenleving er baat bij heeft. De toegang tot krediet is ongetwijfeld een van de sleutelproblemen waar ondernemers de meeste hinder van ondervinden. Volgens een onderzoek van de Europese Centrale Bank is in de eerste helft van 2010 18 procent van de kleine en middelgrote ondernemingen een lening geweigerd, terwijl dat percentage in 2009 12 procent was.</p>
      <p sl="it">Een juiste toegang tot krediet, evenals administratieve vereenvoudiging en markttoegang, zullen bepalende onderdelen zijn van de Small Business Act, die commissaris Tajani komende week in Rome zal presenteren en waar wij zeer positief tegenover staan. Tot slot wil ik erop wijzen dat ik afkomstig ben uit Noordoost-Italië. Dat gebied heeft een enorme ontwikkeling en groei doorgemaakt dankzij een intelligent kredietstelsel, dat de groei van kleine en middelgrote bedrijven heeft weten te begeleiden. Laten we dat voorbeeld volgen.</p>
    </intervention>
    <intervention id="1-142-000" speaker_id="96727" name="Zoran THALER" is_mep="True" mode="spoken" nationality="Slovenia" birth_date="21-01-1962" birth_place="Kranj" p_group="Group of the Progressive Alliance of Socialists and Democrats in the European Parliament" m_state="SI">
      <p sl="sl">Mijnheer de Voorzitter, ik sluit mij aan bij het voorstel van andere Parlementsleden dat politici, lidstaten en de Europese Unie kleine en middelgrote ondernemingen centraal zouden moeten stellen bij hun pogingen om economisch herstel te bewerkstelligen.</p>
      <p sl="sl">Negenennegentig procent van alle bedrijven in de Europese Unie valt in deze categorie en biedt werk aan meer dan 100 miljoen mensen. Waar maakt een kleine of middelgrote onderneming in de Europese Unie zich zorgen om? Laten we deze vraag in het debat van vandaag niet vergeten.</p>
      <p sl="sl">Allereerst zitten deze bedrijven met de niet-betaling van facturen, met een gebrek aan betalingsdiscipline. Facturen van bedrijven worden pas na 90 of 120 dagen of soms helemaal niet betaald. De financiële en economische crisis heeft dit probleem dramatisch verergerd, en het midden- en kleinbedrijf is het meest kwetsbaar als het op dit soort problemen aankomt.</p>
      <p sl="sl">We hebben in de Europese Unie nieuwe wetgeving aangenomen. Daarom is nu het moment daar dat lidstaten hun discipline, hun betalingsdiscipline moeten verbeteren. Want daar begint het, en vervolgens verspreidt het zich door de hele keten.</p>
      <p sl="sl">Verder maken deze kleine en middelgrote ondernemingen zich zorgen over hun financiën. Veel bedrijven zouden geen financiële problemen hebben als hun facturen zouden worden betaald. De banken zijn in hun schulp gekropen en kwijten zich niet van hun taak. Daarom is de economische groei in de Europese Unie veel lager dan hij zou kunnen zijn. Ik sta achter de maatregelen van de Commissie, zoals voorgestaan door commissaris Tajani, en ik roep de Commissie op de belangen van kleine en middelgrote ondernemingen centraal te stellen. De tijd is gekomen om gezamenlijk de aanbevelingen uit de ‘Small Business Act’ ten uitvoer te leggen.</p>
    </intervention>
    <intervention id="1-143-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mijnheer de Voorzitter, dit is een goede middag voor het Europees Parlement en de Europese Unie als het gaat om de onderwerpen die we bespreken en die echt van invloed zijn op de echte economie. We hebben de dienstenrichtlijn besproken, het eenheidsoctrooi en nu nieuwe instrumenten voor de ondersteuning van KMO’s. Er is gezegd dat KMO’s van groot belang zijn en dat er geen werkloosheid in Europa meer zou zijn als iedere KMO één extra baan schept. Voor veel KMO’s is het niet zo moeilijk om één extra baan te scheppen, vooral niet als ze krediet krijgen, maar dat blijkt nu juist het probleem te zijn.</p>
      <p sl="en">Ieder weekeinde ontmoet ik zakenlieden die geen krediet krijgen, met name in mijn eigen land. Ik sprak afgelopen weekeinde iemand die 4 000 euro nodig had als kasstroom voor een KMO en dat niet kreeg. De situatie in mijn land is dus niet best. De ECB heeft de banken dan wel van kapitaal voorzien, maar dit komt niet ten goed aan hun klanten. Daar moet zeker naar gekeken worden. Dat deugt niet.</p>
      <p sl="en">We hebben de mantra gehoord dat banken te groot zijn om ze te laten omvallen. Dat zouden we moeten veranderen in de mantra dat KMO’s te belangrijk zijn om ze te laten omvallen. Als we krediet en steun geven, zouden ze stuk voor stuk één extra baan kunnen scheppen en één extra baan zou ons uit de huidige economische recessie helpen. Dat is niet te veel gevraagd en vanavond kunnen we door middel van de discussie over de nieuwe instrumenten voor de ondersteuning van KMO’s een hoop doen om het voor elkaar te krijgen.</p>
    </intervention>
    <intervention id="1-144-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Mijnheer de Voorzitter, de ondersteuning van het MKB en ondernemers biedt een uitweg uit de financiële crisis. De toegang tot de gemeenschappelijke markt en het verbeteren van de toepassing van de Wet voor kleine ondernemingen moeten zowel op nationaal als op communautair niveau prioriteit krijgen. Ik merk op dat de huidige maatregelen de moeilijkheden voor het MKB nog niet hebben weggenomen: 23 miljoen kleine en middelgrote Europese ondernemingen wachten op positieve acties van de Commissie.</p>
      <p sl="ro">Een ander aspect van belang is de ontwikkeling van alternatieve financieringsmogelijkheden. Er moeten initiatieven worden genomen ter verbetering van de toegang tot de kapitaalmarkt en het creëren van een betere fiscale prikkels voor investeerders. Er moet veel aandacht worden besteed aan de steun voor grootschalige financiering van innovatiegerichte bedrijven. De Roemeense regering zal een programma aannemen ter stimulering van de oprichting en ontwikkeling van microbedrijven door jonge ondernemers. Dit is een concrete nieuwe maatregel uit het pakket regeringsinitiatieven voor het stimuleren van het bedrijfsleven.</p>
    </intervention>
    <intervention id="1-145-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Mijnheer de Voorzitter, de financiering van kleine en middelgrote bedrijven blijft een groot probleem. Ondanks de genomen maatregelen is de toestand in deze belangrijke sector nog altijd kritiek.</p>
      <p sl="lt">Ik meen dat u bekend bent met het analytische verslag van de internationale organisatie Bankwatch, die een teruggang van leningen van de Europese Investeringsbank in vier lidstaten heeft geanalyseerd. Het verslag toont aan dat tot dusver, de leningen van de Europese Investeringsbank in wezen alleen in het voordeel waren van de banken zelf, die 15 miljard EUR kregen toegewezen en binnen een bepaalde termijn bedrijven moesten vinden die deze steun nodig hadden.</p>
      <p sl="lt">De vrees bestaat dat hoewel er geld is ontvangen van de Europese Investeringsbank, de commerciële banken hun kredieten voor kleine bedrijven hebben ingeperkt en dat het geld vooral is gebruikt om grote en welvarende bedrijven te financieren.</p>
      <p sl="lt">Ik meen dat uit een dergelijke situatie blijkt dat er op dit gebied behoefte is aan een veel strengere controle van commerciële banken. De Europese Commissie moet ook een grotere rol spelen, zodat deze steun niet wordt misbruikt.</p>
    </intervention>
    <intervention id="1-146-000" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">Mijnheer de Voorzitter, ik ben blij met de verklaring van de Commissie over de herziening van EU-instrumenten voor de ondersteuning van de financiering van de KMO’s. Het is heel duidelijk dat de kosten, en vooral de beschikbaarheid, van krediet de grootste uitdaging blijft voor de KMO-sector in Europa en zeker ook in mijn eigen land Ierland.</p>
      <p sl="en">Veel levensvatbare bedrijven hebben nog steeds moeite om betaalbare kredieten van de banken te krijgen. Dat is onaanvaardbaar. Ik kan alleen maar voor mijn eigen land spreken, maar zonder daarbij te vergeten dat de KMO-sector in Ierland veel steun van de belastingbetaler heeft ontvangen, kunnen we stellen dat die sector de motor van de economische groei is. Het is de particuliere sector die zorgt voor de banen. Het enige wat wij in de Commissie, het Parlement en de Raad doen, is een economische omgeving creëren die investeringen bevordert en dat moeten we blijven doen.</p>
      <p sl="en">Ik ben heel blij dat de commissaris het had over flexibiliteit en zei dat de toegang tot kapitaal niet te bureaucratisch mag zijn, maar hij haakte gewoon in op de verklaring van de voorzitter van de Commissie in zijn State of the Union. We moeten nauwlettend volgen wat er speelt, want de voorzitter zei dat er jaarlijks 38 miljard euro kan worden bespaart bij Europese bedrijven. We moeten ervoor zorgen dat we die kleine ondernemingen helpen, want zij zorgen voor de banen en het terugdringen van de werkloosheid.</p>
    </intervention>
    <intervention id="1-147-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Mijnheer de Voorzitter, vele KMO’s in verschillende lidstaten van de Europese Unie verkeren in een deplorabele toestand. Zij zijn hard getroffen door de crisis en het neoliberale beleid. In Portugal hebben ettelijke tienduizenden kleine familiebedrijven hun activiteiten moeten staken in zeer uiteenlopende sectoren: industrie, handel, diensten en landbouw. Dat heeft geleid tot stijgende werkloosheid en meer armoede.</p>
      <p sl="pt">Problemen bij kredietverlening door banken, bureaucratie en moeilijke toegang tot communautaire steun – met name voor KMO’s – verstikken de economische ontwikkeling van hele regio’s en zijn een belemmering voor het scheppen van nieuwe banen. Daarom moet het roer van het beleid op deze terreinen volledig om, zodat deze kleine en middelgrote bedrijven daadwerkelijk kunnen worden gesteund. Bij de financiële instellingen moet erop worden aangedrongen te zorgen voor toegankelijk krediet voor kleine en middelgrote bedrijven, terwijl er daarnaast ook voldoende communautaire steun beschikbaar moet worden gesteld.</p>
    </intervention>
    <intervention id="1-148-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, de Unie is altijd vol lof voor kleine en middelgrote ondernemingen als motor voor de economie en als grootste werkgever, een werkgever die de werknemers niet meteen aan de deur zet wanneer er een recessie dreigt. Tegelijkertijd gaan die zelfde ondernemingen al tientallen jaren gebukt onder administratieve lasten, en worden ze benadeeld wanneer de EU steunmaatregelen aanbiedt. Al even lang wordt het ene KMO-initiatief na het andere genomen, maar dat is theorie, in de praktijk wordt de kleine en middelgrote ondernemingen de toegang tot kredieten afgesneden, door Basel 2, en intussen zelfs door Basel 3.</p>
      <p sl="de">Innovatie is van levensbelang voor de toekomst van de KMO's, maar daarvoor is ook geld nodig, en onderzoek. Het is natuurlijk prachtig dat KMO's van nu af aan meer kansen krijgen door de nieuwe regels voor opdrachten van de EU, of bij de toegang tot onderzoeksgeld van de EU, maar veel KMO's zullen de uitvoering van deze maatregelen, die al heel lang worden besproken, misschien niet meer meemaken, omdat ze helaas al eerder financieel het loodje leggen.</p>
    </intervention>
    <intervention id="1-149-000" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Zoals u weet, worden bedrijven in het MKB in Roemenië geconfronteerd met min of meer dezelfde problemen als die in andere lidstaten, gegeven de bijzondere kenmerken van deze moeilijke periode. De verbetering van de financieringsmogelijkheden van het MKB kent echter een aantal aspecten die in de eerste plaats verband houden met de technische ondersteuning bij het toegang krijgen tot financiële instrumenten, met name de instrumenten die gewijd zijn aan het vergroten van de onderzoeks- en ontwikkelingscapaciteit.</p>
      <p sl="ro">Ik ben van mening dat er behoefte is aan een betere toegang tot kwaliteitsinformatie en competente dienstverlening. Ik breng in herinnering dat de vertegenwoordiger van de Commissie in de plenaire sessie van vorig jaar september heeft aangegeven dat naar verwachting in 2011 een platform voor educatie op internet verschijnt, gewijd aan het MKB. Dit platform faciliteert de toegang van het MKB tot onderzoeks- en ontwikkelingsprojecten en het exploiteren van de resultaten daarvan, door het bieden van gratis educatie, gepersonaliseerde informatie en een communicatieforum via internet. Het opleiden van leidinggevenden in het MKB in het gebruik maken van de financieringsinstrumenten kan naast ondersteuning bij de procedure en terugdringen van de bureaucratie leiden tot veel doeltreffender resultaten.</p>
    </intervention>
    <intervention id="1-150-000" speaker_id="97195" name="Giovanni COLLINO" is_mep="True" mode="spoken" nationality="Italy" birth_date="15-06-1954" birth_place="Pontebba " p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, ik heb het betoog van commissaris Tajani ten zeerste op prijs gesteld. Hij heeft eens te meer de nadruk gelegd op de primaire rol van kleine en middelgrote bedrijven als productiemodel en ook als sociaal model, daar zij een onmisbaar element vormen voor de werkgelegenheid.</p>
      <p sl="it">De huidige economische crisis is niet tijdelijk maar structureel van aard en heeft te maken met de verandering van de markten ten gevolge van de mondialisering. De Europese industrie bestaat voor 99 procent uit kleine en middelgrote bedrijven. De ontwerpresolutie bevat een aantal onontbeerlijke eisen: meer informatie over kredietverstrekking en eenvoudiger toegang tot krediet en minder bureaucratische verplichtingen, zodat de instrumenten om toegang te krijgen tot middelen van de Europese Unie makkelijker gebruikt kunnen worden.</p>
      <p sl="it">Zoals de commissaris net heeft gezegd, zijn meer vereenvoudiging en flexibiliteit nodig, evenals meer middelen voor innovatie en onderzoek. De Europese Commissie dient duidelijker en begrijpelijker nieuwe richtsnoeren op te stellen zodat de toegang tot nuttige informatie voor kleine en middelgrote bedrijven makkelijker wordt. Tevens dient er een nieuwe visie te komen op kredietverlening. In tijden van crisis is het niet aanvaardbaar dat alleen kleine en middelgrote bedrijven de rekening betalen, terwijl banken gewoon winst blijven maken en hun winsten zelfs vergroten.</p>
      <p sl="it">Het is belangrijk ervoor te zorgen dat de Commissie bij het nieuwe financiële kader rekening houdt met deze eisen, zodat de strategie Europa-2020 niet beperkt blijft tot een lege dop maar de juiste instrumenten bevat voor het bereiken van de gestelde doelstellingen.</p>
    </intervention>
    <intervention id="1-151-000" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik wil onderstrepen dat de obstakels voor de ontwikkeling van het MKB, het creëren van banen en innovatie in Europa nog niet zijn weggenomen. Daarom ben ik van mening dat het nodig is om de strategieën, maatregelen en concrete actieplannen van de Commissie te verbeteren – 23 miljoen kleine en middelgrote Europese bedrijven wachten op positieve acties, zoals in verband met overheidsopdrachten, bestrijding van vertraagde betalingen, toegang tot beroepsopleidingen, ondersteuning van ondernemerschap en verbeteringen op fiscaal en financieringsgebied.</p>
      <p sl="ro">Het ondersteunen van het MKB en van ondernemers vormt een uitweg uit de financiële crisis. Het verbeteren van de regelgeving, van de toegang van het MKB tot de gemeenschappelijke markt en tot financiering moet, net als verbetering van de toepassing van de Small Business Act, op nationaal en Europees niveau prioriteit krijgen.</p>
    </intervention>
    <intervention id="1-152-000" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, de voornaamste voorwaarde voor een succesvol ondernemingsbeleid, dat ook van toepassing is op kleine en middelgrote ondernemingen, is het waarborgen van de goede werking van de interne markt. Vrij verkeer van goederen betekent enerzijds dat alle ondernemingen toegang hebben tot een groter aantal potentiële consumenten, maar anderzijds ook dat ze klaar moeten zijn voor meer concurrentie. De wetgeving in verband met de interne markt moet voortdurend worden aangepast om ervoor te zorgen dat alle bedrijven in de Unie op gelijke voet worden behandeld. Het is van essentieel belang om nauwlettend toe te zien op de neiging van de EU-lidstaten om hun eigen nationale industrie te beschermen.</p>
      <p sl="pl">We zeggen allemaal dat kleine en middelgrote ondernemingen de basis vormen van moderne Europese economieën, dat ze van essentieel belang zijn voor de economische groei, dat de sector werk biedt aan twee derde van alle burgers in de werkzame leeftijd in de Unie en dat het MKB goed is voor een derde van het bbp van de EU. We moeten in gedachten houden dat de moeilijke situatie van kleine en middelgrote ondernemingen in de eerste plaats gevolgen heeft voor de toekomst van de personen die er werkzaam zijn, omdat het grotendeels om familiebedrijven gaat. Het duurt alleen langer voor deze bedrijven failliet gaan. Daarom lijkt het alsof het merendeel van deze ondernemingen traag op de crisis heeft gereageerd. Dit betekent echter niet dat de crisis geen invloed heeft gehad op hun economische situatie.</p>
      <p sl="pl">Ten slotte zou ik nog willen zeggen dat deze sector behoefte heeft aan speciale steun om de invoering van innovatieve oplossingen te bevorderen. Deze steun zou afkomstig moeten zijn van de Europese Unie.</p>
    </intervention>
    <intervention id="1-153-000" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie . − Mijnheer de Voorzitter, het debat van vanavond heeft duidelijk gemaakt dat het Parlement en de Commissie het volledig met elkaar eens zijn dat om uit de crisis te geraken de reële economie centraal moet staan bij het economisch beleid. Die eensgezindheid viel overigens al op te maken uit de tekst van de ontwerpresolutie. Beide instellingen willen speciale aandacht besteden aan kleine en middelgrote ondernemingen die het levenssap van onze economie vormen.</p>
      <p sl="it">De Europese Commissie zet zich er absoluut voor in om deze politieke keuze om te zetten in concrete daden. Het is dan ook geen toeval dat we mede dankzij de steun van het Parlement en de Raad de richtlijn betreffende betalingsachterstanden die van fundamenteel belang is voor het midden- en kleinbedrijf (MKB) hebben kunnen goedkeuren. Nu moeten wij er bij de lidstaten op aandringen de richtlijn sneller om te zetten in nationaal recht; vanaf oktober hebben zij daar 24 maanden de tijd voor. Persoonlijk hoop ik echter dat zij de richtlijn eerder zullen omzetten, daar de richtlijn mede bepalend is voor de mogelijkheid van bedrijven om uitstaande schulden te kunnen invorderen zodat zij die gelden vervolgens kunnen gebruiken voor innovatie. Wanneer de richtlijn van kracht wordt, zal er zo’n 180 miljard euro in omloop worden gebracht.</p>
      <p sl="it">Maar dat is niet voldoende. Wat betreft steunverlening aan kleine en middelgrote bedrijven zal de Commissie op 23 februari de geactualiseerde versie van de Small Business Act goedkeuren. Daarin zullen een aantal belangrijke keuzes gemaakt worden en het invoeren van één enkel loket voor de toegang tot financiering maakt deel uit van onze voorstellen aan de lidstaten. Bovendien zullen we alle lidstaten en lokale overheden verzoeken een ‘Mister MKB’ of een ‘Miss MKB’ te benoemen.</p>
      <p sl="it">Op 16 februari zal ik Adjunct-directeur-generaal Daniel Calleja benoemen tot de nieuwe verantwoordelijke voor de controle op de tenuitvoerlegging van de Small Business Act en tot contactpersoon voor het Commissiebeleid ten aanzien van kleine en middelgrote ondernemingen. In de tekst van de Small Business Act, die we dus op 23 februari zullen goedkeuren, wordt alle lidstaten, evenals lagere overheden met wetgevende bevoegdheden, gevraagd ook een dergelijke figuur te benoemen.</p>
      <p sl="it">Financieringsproblemen als moeilijkheden bij het invorderen van schulden van debiteuren (waar we al over hebben gesproken in het kader van de richtlijn betalingsachterstanden) en de toegang tot krediet dat bedrijven willen aanvragen of al hebben aangevraagd kunnen slechts worden opgelost door de contacten tussen kredietinstellingen en bedrijven makkelijker te maken. Dat geldt ook voor de contacten met de Europese Investeringsbank en ik ben het dan ook eens met degenen die gesteld hebben dat de contacten met die bank intensiever dienen te zijn. Voorts dienen de knelpunten te worden weggenomen die in het verleden, met name aan het einde van de crisis, hebben geleid tot vertraging bij de uitbetaling van de befaamde 30 miljard ten behoeve van kleine en middelgrote ondernemingen. Vanwege moeilijkheden bij het overmaken van het geld naar nationale kredietinstellingen hebben kleine en middelgrote ondernemingen (KMO’s) dat geld met vertraging ontvangen.</p>
      <p sl="it">Tijdens de eerste vergadering van het MKB-Financieringsforum is juist de aandacht gevestigd op het knelpunt dat bestaat tussen de Europese Investeringsbank en de nationale kredietinstellingen. Er wordt aan dit probleem gewerkt en de komende vergadering zal er een pakket voorstellen worden gepresenteerd om de toegang tot krediet voor kleine bedrijven te stroomlijnen.</p>
      <p sl="it">Wat betreft vereenvoudiging werken we natuurlijk ook aan heel concrete zaken, waarbij REACH als voorbeeld kan dienen. Ik heb de uitvoeringsverordeningen van deze zeer technische verordening in alle talen van de Europese Unie laten vertalen. Dat is een belangrijk signaal voor de KMO’s die nu geen expert in technisch Engels of chemische techniek in dienst hoeven te nemen. Voor dit soort bedrijven hebben we de registratieheffing voor REACH drastisch verlaagd: voor microbedrijven is de heffing met 90 procent gereduceerd en voor kleine bedrijven met 60 procent. Dat zijn een aantal concrete voorbeelden van vereenvoudiging.</p>
      <p sl="it">Natuurlijk zal de test voor kleine en middelgrote bedrijven die met de Small Business Act is ingevoerd, blijven bestaan. Die test zullen wij blijven steunen en op serieuze wijze blijven toepassen. De test voor het concurrentievermogen (fitness check) – die we hebben ingevoerd met het document over het industriebeleid waarin ook de effecten voor het concurrentievermogen en de bestaande wetgeving worden behandeld – zal zeker een hulpmiddel zijn voor kleine en middelgrote ondernemingen. Ik ben natuurlijk ook de heer Rübig dankbaar en spreek mijn voldoening uit over de oproep van het Parlement steun te geven aan voorstellen om meer kredieten voor het komend CIP II uit te trekken.</p>
      <p sl="it">Tot slot kan ik u verzekeren dat ik mij voor deze zaak zal inzetten, daar ik het met alle gemaakte opmerkingen eens ben. Ik herhaal hier wat ik steeds zeg als ik het woord neem over het beleid voor kleine en middelgrote ondernemingen: maatregelen voor deze bedrijven zijn voor mij een prioriteit, zodat het wegnemen van bureaucratische hinderpalen, de toegang tot krediet en beleid ter ondersteuning van kleine en middelgrote bedrijven de komende jaren, dat wil zeggen tot aan het eind van deze zittingsperiode, kenmerkend zullen zijn voor de activiteiten van de commissaris voor industrie en ondernemerschap. De steun van het Europees Parlement is voor mij van fundamenteel belang daar, zoals ik al heb gezegd bij het begin van mijn repliek, wij volledig op dezelfde lijn zitten.</p>
    </intervention>
    <intervention id="1-154-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Tot besluit van het debat is er een ontwerpresolutie ingediend, overeenkomstig artikel 110, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt woensdag, 16 februari 2011, om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="1-156-000" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Het is in de Europese Unie algemeen aanvaard dat KMO’s een betere, meer rechtstreekse toegang tot financiering moeten krijgen. Zoals in de mededeling over Europa 2020 naar voren werd gebracht, heeft de financiële crisis het groeipotentieel van Europa gehalveerd. Men zou kunnen zeggen dat het effect op de echte economische activiteit in Europa uitgesprokener is als gevolg van de sterke afhankelijkheid van KMO’s van bankleningen. We kunnen KMO’s uit deze crisis helpen door aandelenmarkten en kleine innovatieve ondernemingen verder te steunen en te ontwikkelen. De oprichting van een KMO-financieringsforum afgelopen mei was een positieve stap gericht op verbetering van de financiële vooruitzichten voor KMO’s en hun toekomstige levensvatbaarheid in Europa. Ik meen dat meer dan 1,8 miljoen KMO’s in 2009 gebruik hebben gemaakt van leninggaranties. Laten we niet vergeten dat KMO’s de bestaansgrond van de Europese economie zijn. Het is van cruciaal belang dat banken zo snel mogelijk weer op het normale niveau leningen verstrekken. Europa moet prioriteit geven aan de vorming van een levensvatbare durfkapitaalmarkt.</p>
    </intervention>
    <intervention id="1-155-000" speaker_id="28275" name="Małgorzata HANDZLIK" is_mep="True" mode="written" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">Ten gevolge van de crisis op de financiële markten krijgt het MKB vandaag moeilijker toegang tot financiering. Vooral pas opgerichte of innovatieve bedrijven waarvan de activiteiten als risicovol worden beschouwd, ondervinden problemen bij het verkrijgen van financiële steun. Het economische herstel zal in grote mate afhangen van de ontwikkelingsmogelijkheden voor kleine en middelgrote ondernemingen, die bijna 99 procent van alle bedrijven in de Unie uitmaken. Ik ben daarom bijzonder ingenomen met het vandaag voorgestelde initiatief in verband met de herziening van de EU-instrumenten voor de ondersteuning van de financiering van kleine en middelgrote ondernemingen in de volgende programmeringsperiode. Vooral bedrijven die zich bezighouden met het uitwerken van innovatieve oplossingen zouden toegang moeten krijgen tot nieuwe financieringsvormen. Ik ben eveneens van mening dat de vereenvoudiging van administratieve procedures en van de bestaande regelgeving niet alleen zal bijdragen tot een efficiënter beheer van de Europese programma’s die speciaal voor het MKB in het leven zijn geroepen, maar ook zal leiden tot aanzienlijke besparingen voor deze kleine en middelgrote ondernemingen zelf, aangezien ze minder tijd zullen moeten besteden aan administratieve formaliteiten en dus meer tijd kunnen vrijmaken voor de projecten waar ze aan werken.</p>
    </intervention>
    <intervention id="1-157-500" speaker_id="28280" name="Filip KACZMAREK" is_mep="True" mode="written" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Ik ben zeer blij met de ontwerpresolutie en het debat over de herziening van de EU-instrumenten voor de ondersteuning van de financiering van KMO's. De steun voor kleine en middelgrote ondernemingen is belangrijk, aangezien deze bedrijven belangrijk zijn voor het heden en de toekomst van Europa. Kleine en middelgrote ondernemingen zijn van cruciaal belang voor het behouden van onze concurrentiepositie, het vinden van een uitweg uit de crisis, het scheppen van nieuwe banen en het versterken van het innovatievermogen van de Europese economie. Wij moeten het MKB financieel ondersteunen, maar de Europese Unie kan en moet ook andere maatregelen nemen om deze sector te steunen. Ik doel onder meer op de noodzaak om de administratieve belemmeringen en bureaucratische rompslomp te beperken. Kleine en middelgrote ondernemingen moeten onbelemmerd kunnen functioneren en in staat zijn om snel te handelen. In de Verenigde Staten zijn er plaatsen waar het amper tien minuten duurt om een bedrijf op te richten. Indien we gebruik willen maken van het potentieel van onze Europese ondernemers, moeten we er niet alleen voor zorgen dat zij hun bedrijfsactiviteiten gemakkelijker kunnen uitvoeren, maar dienen we ook een einde te maken aan de talrijke beperkingen op de Europese markt, die er vandaag toe leiden dat niet alle ontwikkelingsmogelijkheden worden benut. Het MKB vertegenwoordigt een economisch model dat zeer doeltreffend en gunstig is voor de sociale ontwikkeling. In de meeste arme landen en ontwikkelingslanden bestaat deze sector niet of nauwelijks. Dit is een indirect bewijs voor het grote belang van deze sector voor de hele economie en voor de levenskwaliteit in de verschillende landen. Ik dank u.</p>
    </intervention>
    <intervention id="1-157-000" speaker_id="97308" name="Vilja SAVISAAR-TOOMAST" is_mep="True" mode="written" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="fi">Het is goed om te zien dat de Europese Commissie zich bezighoudt met de herziening van de EU-instrumenten ter ondersteuning van kleine en middelgrote ondernemingen (KMO’s), vooral met het oog op de volgende programmeringsperiode. Er moet echter worden gezegd dat KMO’s vooral in de afgelopen tweeënhalf jaar aanvullende ondersteuning nodig hadden, omdat veel ervan liquiditeitsproblemen hadden vanwege de recessie. Ronduit gezegd weigerden banken leningen te geven aan KMO’s of deden dat met extreem hoge rentetarieven, wat de situatie van die ondernemingen verder verslechterde. Zowel in Estland als in de hele Europese Unie maken KMO’s 99 procent uit van alle ondernemingen, terwijl micro-ondernemingen 83 procent van alle ondernemingen in Estland uitmaken en ongeveer 92 procent van alle ondernemingen in de hele Europese Unie. Het is daarom belangrijk dat er financiële middelen ter beschikking staan van deze grote meerderheid, vooral in moeilijke crisisjaren. Ik hoop van harte dat zowel de Europese Unie als KMO’s de Europese economie binnenkort weer laten groeien en dat wij in de toekomst beter voorbereid zijn op nieuwe crises. De huidige economische crisis, voorafgegaan door de financiële crisis, werd aanzienlijk verergerd door de verminderde liquiditeit van KMO’s ten gevolge van het gedrag van de banken. Meer dan twee derde van de mensen in ondernemingen werkt in KMO’s en twee derde van de aanvullende inkomsten is afkomstig uit deze ondernemingen. Dit mag niet worden vergeten en wij moeten daarom opkomen voor het welzijn van deze ondernemingen.</p>
    </intervention>
    <intervention id="1-157-750" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">De instrumenten voor de ondersteuning van de financiering van KMO’s door de EU moeten eerst en vooral flexibel zijn en met zo min mogelijk rompslomp gepaard gaan. Banken zijn steeds minder bereid om meer risicovolle ondernemingsactiviteiten te financieren, dus ook minder bereid om pas opgerichte ondernemingen en innovatieve producten te financieren. En zo vormt de toegang tot financiering een van de grootste obstakels voor KMO’s. Het is dan ook van groot belang dat de uiteenlopende vormen van microfinanciering voor ondernemingen beter ondersteund worden en dat de reeds bestaande programma's beter onderling worden gecoördineerd en op elkaar afgestemd. De toegang tot dergelijke programma's wordt echter verhinderd door het feit dat er in verhouding tot de relatief lage bedragen die door middel van microfinanciering verkregen kunnen worden, onevenredig veel tijd, moeite, papierwerk en zelfs geld nodig is. Verder acht ik het van groot belang dat de geïnformeerdheid over de bestaande door de EU geboden mogelijkheden en ondersteuningsinstrumenten voor KMO’s wordt verbeterd.</p>
    </intervention>
  </section>
  <section id="creitem17" title="17. Uitvoering van de EU-strategie voor het Donaugebied (debat)">
    <intervention id="1-159-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Aan de orde is de gecombineerde behandeling van de volgende mondelinge vragen:</p>
      <p sl="nl">(O-0029/2011) van Silvia-Adriana Ţicău, Constanze Angela Krehl, Hannes Swoboda, Adrian Severin, Ivailo Kalfin, Karin Kadenbach, Olga Sehnalová, Rovana Plumb, Csaba Sándor Tabajdi, Evgeni Kirilov, Katarína Neveďalová, Vasilica Viorica Dăncilă, Daciana Octavia Sârbu, Ioan Mircea Paşcu, George Sabin Cutaş, Britta Thomsen, Corina Creţu, Claudiu Ciprian Tănăsescu, Ioan Enciu, Cătălin Sorin Ivan, Mario Pirillo, Kinga Göncz, Marc Tarabella, Françoise Castex, Victor Boştinaru, Inés Ayala Sender, Bogusław Liberadzki, Jo Leinen, Michael Cashman, Brian Simpson, Saïd El Khadraoui, Thijs Berman, Eider Gardiazábal Rubial, Ismail Ertug, Edit Herczog, namens de S&amp;D-Fractie, Michael Theurer, Vladko Todorov Panayotov, Renate Weber, Sophia in 't Veld, Jan Mulder, Gesine Meissner, Jorgo Chatzimarkakis, Catherine Bearder, Viktor Uspaskich, Wolf Klinz, Nadja Hirsch, Cristian Silviu Buşoi, Giommaria Uggias, Ramona Nicole Mănescu, Adina-Ioana Vălean, Hannu Takkula, Jürgen Creutzmann, Alexander Alvaro, Holger Krahmer, namens de ALDE-Fractie, Reinhard Bütikofer, Michael Cramer, Eva Lichtenberger, Barbara Lochbihler, Heide Rühle, Elisabeth Schroedter, Isabelle Durant, namens de Verts/ALE-Fractie, Peter van Dalen en Oldřich Vlasák, namens de ECR-Fractie, aan de Commissie: Tenuitvoerlegging van de strategie van de EU voor de Donauregio (B7-0013/2011);</p>
      <p sl="nl">(O-0014/2011) van Tamás Deutsch, Lambert van Nistelrooij, Danuta Maria Hübner, Marian-Jean Marinescu, Iosif Matula, Andrey Kovatchev, János Áder, Zoltán Bagó, Kinga Gál, Béla Glattfelder, András Gyürk, Ágnes Hankiss, Lívia Járóka, Ádám Kósa, Csaba Őry, Ildikó Gáll-Pelcz, György Schöpflin, László Surján, József Szájer, Edit Bauer, Alajos Mészáros, Csaba Sógor, László Tőkés, Iuliu Winkler en Elisabeth Jeggle, namens de PPE-Fractie, aan de Commissie: De EU-strategie voor het Donaugebied (B7-0011/2011).</p>
    </intervention>
    <intervention id="1-160-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">auteur . − De Commissie heeft de Strategie van de Europese Unie voor de Donauregio gepubliceerd met bijbehorend actieplan. Deze moeten tijdens het Hongaarse voorzitterschap door de Europese Raad op 8 december 2010 worden aangenomen.</p>
      <p sl="ro">Het Europees Parlement heeft bijgedragen aan de ontwikkeling van deze strategie, zowel via zijn resolutie van 20 januari 2010 als door de activiteiten van het parlementaire Donauforum. Het Parlement zal een actieve partner blijven bij de tenuitvoerlegging en herziening van de strategie.</p>
      <p sl="ro">De Strategie van de EU voor de Donauregio is het resultaat van uitgebreide raadpleging van lokale, regionale en nationale overheden, vertegenwoordigers van het maatschappelijk middenveld, de academische wereld en van het bedrijfsleven. Hun rol wordt zelfs nog belangrijker bij de uitvoering van de strategie. De strategie bevestigt het belang van mobiliteit en comodaliteiten, de noodzaak om te investeren in een betere navigatie en betere verbindingen, in het ontwikkelen van multimodale havens en het gebruik van nieuwe technologieën, zodat de Donau schoner wordt en om bestaande blokkades voor een vrije circulatie van schepen weg te nemen.</p>
      <p sl="ro">De afronding van de TEN-T-projecten met betrekking tot de Donauregio, de ontwikkeling van toerisme, van de energie-infrastructuur, het voorkomen en bestrijden van natuurrampen en de gevolgen van klimaatverandering, maar ook culturele en academische veranderingen zullen het welzijn in de regio vergroten. Gezien de complexe ecosystemen en de biodiversiteit in de Donauregio is het van belang dat, in overeenstemming met de gezamenlijke verklaring betreffende de ontwikkeling van de binnenscheepvaart en de bescherming van het milieu in het Donaubekken, de projectteams geïntegreerd zijn en er zowel voor de scheepvaart als voor het milieu win-winoplossingen worden gevonden.</p>
      <p sl="ro">Wij verwelkomen het feit dat op 3 februari coördinatoren zijn aangewezen voor de prioritaire gebieden en vragen hun om werkprogramma’s op te stellen, de nodige middelen te bepalen en de samenwerking tussen landen en regio’s te verbeteren, zodat onmiddellijk met de uitvoering van de strategie kan worden begonnen. De lidstaten kunnen hun operationele programma’s herzien en ongebruikte middelen toewijzen aan de prioritaire projecten voor de Donauregio. Daarnaast moeten de bepalingen van het toekomstige meerjarig financieel kader ook specifieke bepalingen bevatten voor de macroregionale strategieën.</p>
      <p sl="ro">Mijnheer de Voorzitter, ik wil hier afsluiten door te zeggen dat, gezien de verbinding tussen de Zwarte Zee en de Noordzee via de Rijn, het Main-Donaukanaal en de Donau, wij een uitbreiding vragen van de Strategie van de Europese Unie voor de Donauregio naar de Zwarte-Zeeregio.</p>
    </intervention>
    <intervention id="1-161-000" speaker_id="39717" name="Ramona Nicole MĂNESCU" is_mep="True" mode="spoken" nationality="Romania" birth_date="06-12-1972" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">auteur . − De Europese strategie voor de Donauregio is een geïntegreerde strategie, die dwarsverbanden zal leggen tussen verschillende Europese beleidsterreinen. De nadruk zal daarbij liggen op de belangrijkste huidige problemen in de gehele macroregio. De bijdrage van de ALDE-Fractie is gericht op het verbeteren van het goederenvervoer door middel van het verbreden van de vaargeul, het ontwikkelen van de steden langs de Donau door het vergroten van de havencapaciteit, het ontwikkelen van de nodige terminals en een passende infrastructuur die multimodaal vervoer mogelijk maakt, maar ook het aanmoedigen van kleine en middelgrote ondernemingen om gebruik te maken van Europese middelen.</p>
      <p sl="ro">Ik wil de bijzondere economische onderlinge afhankelijkheid van de landen in de Donauregio benadrukken, net als het belang van investeringen op ICT-gebied en de ontwikkeling van het MKB en hun onderzoeksafdelingen, voor een duurzame en doeltreffende groei en een stimulering van de groene economie. Als wij economische groei en meer arbeidsplaatsen willen in de lidstaten langs de Donau, moeten we de voorwaarden vervullen voor een succesvolle uitvoering van deze strategie door de lokale overheden erbij te betrekken en door publiek-private partnerschappen aan te gaan.</p>
      <p sl="ro">De lidstaten moeten de gebieden met de hoogste prioriteit aanwijzen en de relevante projecten op tijd voorbereiden, waarbij de projecten geïntegreerd moeten zijn en gebruik maken van alle beschikbare Europese middelen. In het bijzonder moet gebruik worden gemaakt van de mogelijkheden voor regionale samenwerking. In dit verband vind ik het cruciaal dat we exact weten wat voor actieplan de Europese Commissie heeft voor het uitvoeren van deze strategie en welk bestuursmodel zij daarvoor wil gebruiken het daarvoor.</p>
    </intervention>
    <intervention id="1-162-000" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">auteur. − Mijnheer de Voorzitter, commissaris, dames en heren, een brede Donau-strategie, die alle betrokken regio's, burgers en lidstaten bijeenbrengt, is een grote stap in de goede richting, en biedt enorme kansen voor de duurzame ontwikkeling van het hele stroomgebied. Economische en ecologische aspecten kunnen met elkaar in evenwicht worden gebracht, als model voor de toekomst. We kunnen de sociale problemen samen aanpakken. De biologische en culturele diversiteit van het hele stroomgebied kan in het kader van gezamenlijke toerismeprojecten op de markt worden gebracht. Het grootste voordeel is echter dat een dergelijke samenwerking de rampzalige overstromingen kan helpen verhinderen. We weten nog maar al te goed hoe grote delen van deze regio in bepaalde jaren door rampen en ellende werden getroffen. Daarom is het belangrijk dat de stroomopwaarts gelegen gebieden in het kader van de gezamenlijke Donau-strategie van de Europese Unie samenwerken met de stroomafwaarts gelegen gebieden, om het natuurlijke stroomgebied te beschermen.</p>
      <p sl="de">Dat sluit innovatie en vooruitgang echter helemaal niet uit. We kunnen namelijk lering trekken uit de fouten van het verleden, we zijn niet gedoemd om die te herhalen. Daarom zeg ik: we moeten de schepen aan de rivier aanpassen, en niet de rivier aan de schepen. Daar ligt een prachtige kans, want we hebben in de regio de technische knowhow en het potentieel. Dat kan tot enorm veel innovatie leiden, we kunnen de voordelen van het stroomgebied overal ter wereld verkopen.</p>
      <p sl="de">In dat verband vind ik het ook belangrijk dat het Europees Parlement in zijn resolutie één passage in het voorstel van de Commissie corrigeert: er bestaat namelijk al een belangrijke internationale overeenkomst voor de samenwerking in het hele stroomgebied, ongeveer zoals die voor het gebied rondom de Baltische Zee, en daarover bestaat een consensus. Die overeenkomst heeft er voor gezorgd dat in deze joint statement wordt ingegaan op het feit dat de rivier kan worden gereguleerd om de scheepvaart te vergemakkelijken, zonder het milieu aan te tasten. Het is heel belangrijk dat de Commissie in dit verband niet verder gaat.</p>
      <p sl="de">Dat kan alleen maar wanneer we onafhankelijke deskundigen hebben, en vooral transparantie. De ervaringen die we hebben opgedaan in het gebied rondom de Baltische Zee hebben aangetoond dat meer transparantie en participatie van de bevolking er veel toe bijdragen dat er een breed draagvlak ontstaat voor de acties rondom de rivier. We moeten aan de toekomst denken, aan de volgende generatie, dan zal deze samenwerking vruchten afwerpen.</p>
      <p sl="de">Het is heel zinvol om het beschikbare geld hiervoor te gebruiken, en te overwegen of alle maatregelen die oorspronkelijk waren voorzien werkelijk verstandig waren. Misschien kunnen we onze koers verleggen, met het oog op een ecologisch en economisch evenwichtige samenwerking voor het ontwikkelen van het hele stroomgebied.</p>
    </intervention>
    <intervention id="1-163-000" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">auteur . − Geachte Voorzitter, macroregionale strategieën zijn vooral een politiek instrument en een van de vele mogelijke vormen van territoriale samenwerking. De strategieën dienen instrumenten te zijn voor een doeltreffend gebruik van de bestaande initiatieven, programma's, financiële instrumenten, samenwerkingsplatformen en instellingen. Tevens behoren de macroregionale strategieën bij te dragen aan een betere werking van de Europese Unie van haar interne markt alsook een platform te zijn ter facilitering van contacten tussen bedrijven en ondernemers. Ook zouden de uitdagingen waarvoor de grotere Europese grensoverschrijdende geografische eenheden zich gesteld zien met behulp van de macroregionale strategieën gestroomlijnder en beter gestructureerd kunnen worden aangepakt. Deze uitdagingen en de daaraan gekoppelde instrumenten dienen echter duidelijk te worden gedefinieerd.</p>
      <p sl="cs">Mijn fractie, de Fractie van Europese conservatieven en reformisten, acht het van cruciaal belang dat op EU-niveau het concept van macroregionale strategieën gestructureerd, systematisch en in samenhang met andere beleidsvormen wordt vormgegeven. Deze problematiek vraagt om een strategische benadering, met name ten aanzien van het aantal strategieën, de concentratie, het karakter van projecten en het beheer van het geheel.</p>
      <p sl="cs">Het concept van de macroregionale strategieën, dus ook die voor de Donau, heeft onze steun, echter onder de voorwaarde dat ook in de toekomst de door de Raad goedgekeurde principes (de drie “nee’s”), voor deze strategieën gelden zullen, oftewel ‘nee’ tegen overbodige democratie, ‘nee’ tegen nieuwe instellingen en ‘nee’ tegen nieuwe of aanvullende bronnen van financiering.</p>
      <p sl="cs">De rol en toekomst van de macroregionale strategieën hangt weliswaar samen met het debat over de toekomstige inzet van de Europese fondsen, maar dat neemt niet weg dat het niet erg nuttig is om het vandaag in dit debat al te hebben over de toekomstige architectuur van het cohesiebeleid en reeds te spreken over de voor individuele lidstaten in het kader van de volgende financiële perspectieven beschikbare middelen. De macroregionale strategieën mogen niet van invloed zijn op de toekomstige architectuur van het cohesiebeleid, behalve dan als het gaat om supranationale samenwerking, en ook niet op de toewijzing van middelen aan individuele doelstellingen.</p>
    </intervention>
    <intervention id="1-164-000" speaker_id="96826" name="Tamás DEUTSCH" is_mep="True" mode="spoken" nationality="Hungary" birth_date="27-07-1966" birth_place="Budapest" m_state="HU">
      <p sl="hu">auteur. – Voorzitter, commissaris, dames en heren, waar hebben we het over als we over de EU-strategie voor het Donaugebied praten en we het Donaugebied noemen? Deze regio verbindt 14 Europese landen en 115 miljoen Europese burgers. Het is misschien niet overdreven te stellen dat de EU-strategie voor het Donaugebied de strategie van de toekomst is; niet simpelweg de toekomst van Midden-Europa of zelfs van de Europese Unie, maar van Europa in ruime zin. De strategie blikt niet gewoon terug en wil niet alleen de problemen oplossen die we vanuit het verleden met ons meedragen, maar wil een recept voor samenwerking ontwikkelen dat de taken van de toekomst kan oplossen. Bij het opstellen van de strategie voor het Donaugebied hebben we een lang geleden gebruikte methode toegepast waarmee het misschien daadwerkelijk is gelukt de Europese Unie, het initiatief van de Europese Unie, dicht bij de Europese burgers te brengen, aangezien de Commissie het vorig jaar december gepubliceerde concept heeft ontwikkeld, door gedurende lange tijd de meningen van zeer veel belanghebbenden aan te horen en in aanmerking te nemen.</p>
      <p sl="hu">Tevens is het een extreem belangrijke kwestie dat de landen en de regio’s van het Donaugebied en de mensen die hier wonen, zeer zwaar zijn getroffen door de crisis, de economische en financiële crisis, dus moet de strategie voor het Donaugebied een strategie voor het herstel uit de crisis zijn, waarin de toename van werkgelegenheid in elk geval centraal moet staan. Ik denk dat wij allen hier in het Europees Parlement de benadering van het fungerende Hongaarse voorzitterschap van de Europese Raad kunnen verwelkomen, waarin enerzijds de strategie voor het Donaugebied dat zich ontwikkelt en steeds welvarender wordt, bijzonder belangrijk is, en anderzijds de strategie voor een leefbaar Donaugebied. In dit verband is het cruciaal dat we voor de uitvoering van de strategie Europese fondsen voor samenwerking beschikbaar hebben, die de EU-lidstaten over wie de strategie voor het Donaugebied gaat, nog niet hebben aangewend in het kader van hun cohesiebeleid.</p>
    </intervention>
    <intervention id="1-165-000" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . − Mijnheer de Voorzitter, de Commissie is bijzonder enthousiast. Om die reden hebben wij ook met bijzonder veel genoegen de opdracht aangenomen om samen met de betrokken regio’s en lidstaten een strategie te ontwikkelen. Wij hebben een ontwerp voorgelegd met als doel om de samenwerking tussen de regio's en de lidstaten aanmerkelijk te intensiveren en om de levensstandaard te verbeteren. Er bestaat een brede consensus over de prioriteiten van de strategie, namelijk mobiliteit, het milieu en de verbetering daarvan, en een verhoging van de welvaart.</p>
      <p sl="de">Het doet mij deugd dat het Parlement steeds weer de geïntegreerde benadering voor deze nieuwe macroregionale strategie heeft ondersteund en goedgekeurd. Zoals ook de strategie voor de Oostzee aantoont, is het van doorslaggevend belang dat alle betrokkenen zich actief inzetten, van lokaal, nationaal en regionaal niveau tot Europees niveau. Het maatschappelijk middenveld, het bedrijfsleven, enzovoort, moeten echter eveneens allemaal hun bijdrage leveren. Dat lijkt in de Donauregio het geval te zijn. Hier moet daadwerkelijk een duurzame ontwikkeling plaatsvinden. Drie van de elf prioritaire gebieden bijvoorbeeld hebben betrekking op de verbetering van de waterkwaliteit, de bescherming van het milieu en het beheren van risico's evenals ecologisch verantwoorde maatregelen ter voorkoming van overstromingen, niet alleen van de Donau, maar ook van de zijrivieren.</p>
      <p sl="de">Dit is ook een enorme kans voor ons. Laten we niet vergeten dat de Donau veruit de meest internationale rivier ter wereld is. Er liggen tien landen aan deze rivier. Er is geen enkele andere rivier op de hele wereld waaraan zoveel landen liggen. Het is derhalve bijzonder belangrijk dat wij gebruikmaken van de mogelijkheden tot institutionele samenwerking en de oprichting van nieuwe instellingen - met name gezien het feit dat acht EU-lidstaten en zes niet-EU-lidstaten betrokken zijn bij deze macroregionale strategie.</p>
      <p sl="de">Wat betreft financiering wil ik het volgende opmerken: het is belangrijk dat de middelen die reeds beschikbaar zijn, worden benut. Er zijn wat dat betreft nog allerlei mogelijkheden in de huidige programmaplanning. Het gaat erom dat operatieve programma’s op een slimme manier aan elkaar gekoppeld worden, zodat bepaalde projecten die uitsluitend regio-overschrijdend ten uitvoer kunnen worden gelegd, parallel kunnen worden aangepakt. In vele besprekingen, zowel multilateraal als bilateraal, vertel ik de mensen dat zij nu reeds moeten beginnen met de voorbereidende werkzaamheden voor de volgende ronde van financieringsaanvragen door na te gaan welke projecten op gemeenschappelijke basis kunnen worden uitgevoerd en welke financiële middelen daartoe nodig zijn.</p>
      <p sl="de">Het is eveneens belangrijk dat de beschikbare aanvullende middelen, zoals de 30 miljard euro die de Europese Investeringsbank voor drie jaar ter beschikking heeft gesteld, in deze regio worden gebruikt. Ik ga ervan uit dat we vandaag nog deze of gene kwestie direct kunnen bespreken. De Commissie van haar kant zal deze strategie, die van onderaf is ontstaan, begeleiden en ondersteunen. Er komt een groep op hoog niveau van alle lidstaten, waarin regelmatig verslag wordt gedaan over de voortgang van de ontwikkelingen. Er komen vervolgconferenties, verslagen, enzovoort. Bovendien komt er een actieplan met concrete maatregelen en termijnen en het is belangrijk dat deze maatregelen worden ondersteund.</p>
      <p sl="de">Tot slot wil ik u als lokale vertegenwoordigers oproepen om ervoor te zorgen dat de vele maatregelen die vandaag reeds zijn behandeld, beoordeeld en goedgekeurd daadwerkelijk ten uitvoer worden gelegd, zodat onze gemeenschappelijke intenties ook echt hun vruchten afwerpen.</p>
    </intervention>
    <intervention id="1-166-000" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">namens de PPE-Fractie . – De PPE-Fractie waardeert het door de Commissie opgestelde document en zal de goedkeuring ervan in de loop van het Hongaarse voorzitterschap steunen. Wij zijn van mening dat, voor een doeltreffende uitvoering van de strategie, ten principale drie zaken nodig zijn: een lijst van prioriteiten en gezamenlijke projecten, coördinatie door de Commissie en een passend financieringsniveau, om het door allen gewenste doel te bereiken.</p>
      <p sl="ro">Waarom een lijst van prioriteiten? Omdat er voor alle betrokken landen een dergelijke lijst moet bestaan, een lijst projecten die gezamenlijk en tegelijkertijd worden uitgevoerd, om bij te dragen aan de economische ontwikkeling van de regio en daarmee aan de aantrekkelijkheid ervan. Alle partners moeten deze helder omschreven projecten uitvoeren, met een gezamenlijke set prioriteiten die tegelijkertijd door alle betrokken actoren worden uitgevoerd. Voor wat betreft de coördinatie: de ervaring van de EU met de strategie voor de Baltische Zee heeft aangetoond dat er op EU-niveau een adequaat kader nodig is om de samenhang van de strategie te garanderen. De coördinatiestructuur moet de regionale en plaatselijke verantwoordelijkheden niet beïnvloeden, maar zorgen voor het uitvoeren van de juiste prioriteiten.</p>
      <p sl="ro">Het is waar dat meer geld, nieuwe organisaties of nieuwe wetgeving niet nodig zijn. Er is echter behoefte aan een strategie op basis van een gemeenschappelijke prioriteitenlijst, een goede coördinatie en een doeltreffende financiering. Dit plan moet worden uitgevoerd en aan de reeds in de structurele programma's voorziene middelen moeten bijdragen van de betrokken lidstaten worden toegevoegd. Daarnaast moet het mogelijk zijn om ongebruikte middelen uit andere segmenten opnieuw toe te wijzen.</p>
      <p sl="ro">Mijnheer de commissaris, u hebt voor het toekomstige cohesiebeleid een contract voorgesteld. Wellicht kunt u dit voorstel herhalen voor het uitvoeren van de Donaustrategie.</p>
    </intervention>
    <intervention id="1-167-000" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">namens de S&amp;D-Fractie. – Goed dat de heer Hahn de bevoegde commissaris is. Hij komt ook uit een land aan de Donau, want zowel het Hongaarse voorzitterschap als de Europese Commissie heeft nog veel werk te doen om harmonie te creëren tussen de elf beleidsgebieden. Er zijn te veel prioriteiten, commissaris en dames en heren. Hoe kan er evenwicht en harmonie worden geschapen tussen de verschillende prioriteiten? Ik zeg dit niet uit scepsis, want ook ik zou graag zien dat deze strategie succesvol is; en het beste aan deze strategie is dat de landen in het Donaugebied worden aangezet en gedwongen om samen te werken, daar waar samenwerking vaak ontbrak. Aan de andere kant is de vraag hoe de soms tegenstrijdige doelstellingen die in de EU-strategie voor het Donaugebied zijn vastgelegd, zoals de kwaliteit van het water, de ontwikkeling van de toestand van het milieu, bevaarbaarheid, optimaal gebruik van energie en ecotoerisme, met elkaar in overeenstemming kunnen worden gebracht. Daarom heeft de Commissie veel werk te verzetten om na de aanneming in juni harmonie te creëren tussen elf landen en elf beleidsterreinen.</p>
    </intervention>
    <intervention id="1-168-000" speaker_id="34249" name="Filiz HYUSMENOVA" is_mep="True" mode="spoken" nationality="Bulgaria" birth_date="10-06-1966" birth_place="Silistra" p_group="Group of the Alliance of Liberals and Democrats for Europe - Vice" m_state="BG">
      <p sl="bg">namens de ALDE-Fractie. – Mijnheer de Voorzitter, de Ministerraad moet de strategie voor het Donaugebied in april goedkeuren. Dit is een signaal aan het algemene publiek dat er geen hinderpalen zijn op weg naar de uitvoering ervan.</p>
      <p sl="bg">In de praktijk zien lidstaten en niet-lidstaten in de regio zich echter geconfronteerd met tal van uitdagingen die verband houden met de eigenlijke tenuitvoerlegging en coördinatie, niet alleen wat prioriteiten betreft, maar ook wat betreft financieringsmechanismen en de tenuitvoerlegging in termen van toewijzing, verantwoordelijkheid en toezicht. Dit geldt in het bijzonder voor grote grensoverschrijdende infrastructurele projecten.</p>
      <p sl="bg">Ik meen dat de Commissie zich zorgvuldig moet buigen over de kwestie van het toezicht op projecten die onder de vlag van de Donaustrategie worden uitgevoerd, en dat niet alleen uit zorg over de financiële discipline, maar ook over de eerbiediging van uiterste termijnen, de contractuele verplichtingen en de kwaliteit van de resultaten. Duidelijk moet worden wie er op moet toezien dat er aan de verplichtingen wordt voldaan – hoe en waar dit gebeurt – en hoe problemen worden bekendgemaakt, geanalyseerd en opgelost.</p>
      <p sl="bg">Een andere belangrijke kwestie is hoe de door de strategie bereikte resultaten openbaar worden gemaakt en gepubliceerd. Transparantie en toegang tot informatie gedurende de uitvoering van de projecten zijn buitengewoon belangrijk, zowel wat de interne administratieve verwerking tussen projectcoördinatoren en aannemers betreft, als ten aanzien van de burgers van de Europese Unie.</p>
      <p sl="bg">Voordat de strategie werd opgesteld, hebben we uitgebreide gesprekken gevoerd en raadplegingen gehouden over kwesties die betrekking hadden op de projecten die daadwerkelijk deel uitmaakten van de strategie. Hierdoor nam de interesse van het Europese publiek voor de projecten toe. Hoe zullen zij worden geïnformeerd over de voortgang of over de strategie en hoe is het openbaar toezicht geregeld? Ook deze vraag moet op Europees niveau worden beantwoord.</p>
      <p sl="bg">Daarom ben ik van opvatting dat de debatten en informatiecampagnes moeten doorgaan. Het is noodzakelijk het publiek betrokken te houden bij dit ambitieuze project, waarvan wij allen willen zien dat het vrucht zal dragen.</p>
    </intervention>
    <intervention id="1-169-000" speaker_id="96728" name="Barbara LOCHBIHLER" is_mep="True" mode="spoken" nationality="Germany" birth_date="20-05-1959" birth_place="Obergünzburg" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie . – Mijnheer de Voorzitter, het is belangrijk dat de uitwerking van de strategie een open proces is, waarbij het niet zo mag zijn dat slechts een kleine groep invloedrijke actoren het voor het zeggen heeft. Dat betekent dat wij ook oplossingen moeten vinden voor tegenstrijdige belangen. Het is niet mogelijk om alle vormen van ontwikkeling van de waterweg met elkaar in overeenstemming te brengen teneinde het unieke natuurerfgoed van de Donauregio te beschermen. Het gaat erom dat alle technische mogelijkheden worden benut en dat schepen worden aangepast aan de rivier in plaats van andersom.</p>
      <p sl="de">Ik doel hierbij op het deel van de Donau dat vrij door Beieren stroomt. Mijns inziens moeten wij uiterst kritisch zijn nu in een mededeling van de Commissie niet wordt getracht om de weg te volgen van wat technisch mogelijk en het meest natuurvriendelijk is. Tegen de aanbevelingen tot dusver in verbindt de Commissie zich tot een ontwikkeling waarmee schepen van type 4B tot 2015 het hele jaar door over de rivier mogen varen. Daarmee stevenen we zonder meer af op een conflict dat niet nodig zou zijn als we daadwerkelijk een consensus zouden bereiken over de vraag hoe we de bestaande technische mogelijkheden kunnen benutten en tegelijkertijd de natuur kunnen beschermen. Dit voortijdige besluit moet absoluut worden teruggedraaid.</p>
      <p sl="de">Tot slot pleit ik er eveneens voor dat de EU-strategie voor de integratie van de Roma wordt gekoppeld aan de Donaustrategie. Dat moet ook in de resolutie van het Parlement worden weerspiegeld.</p>
    </intervention>
    <intervention id="1-170-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">namens de EFD-Fractie. – Mijnheer de Voorzitter, eind vorig jaar heeft de Europese Commissie de mededeling Actieplan van de Strategie van de Europese Unie voor de Donau-regio gepresenteerd. Onder punt 2.1. van deze mededeling wordt gesproken over uitdagingen en kansen om de regio tot ontwikkeling te laten komen door middel van een gezamenlijke gecoördineerde aanpak van de betrokken landen.</p>
      <p sl="sk">Daartoe behoort het benutten van de Donau als waterweg voor efficiënt en milieuvriendelijk goederenvervoer. We weten dat de huidige vervoerscapaciteit van de rivier ver beneden de mogelijkheden ligt. In verband met de bouw van de breedspoorlijn voor goederenvervoer van Vladivostok door heel Azië, de Kaspische regio, Rusland en Oekraïne tot aan de haven van Wenen, vlakbij Bratislava, zal het belang van de Donau als waterweg ongetwijfeld enorm toenemen. Ik vind daarom dat we om de economische groei in de regio te stimuleren de geplande projecten voor milieuvriendelijke waterinfrastructuur moeten heroverwegen. Niet alleen kunnen daardoor de risico’s en gevolgen van overstromingen worden teruggedrongen, maar ook kan de bevaarbaarheid van de rivier worden verbeterd terwijl er goedkope, schone elektrische energie uit hernieuwbare bronnen wordt opgewekt. Het is beslist de moeite waard hiervoor ook bestaande ongebruikte subsidiegelden, vooral uit het Cohesiefonds, aan te wenden als we daarvoor een passend mechanisme kunnen vinden.</p>
    </intervention>
    <intervention id="1-171-000" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">Het is een goede zaak dat wij vaart zetten achter de Donau-strategie. Er zijn grote problemen, wij weten het, ecologische problemen, erosie van de hellingen, de waterkwaliteit, en - belangrijker nog - we maken onvoldoende gebruik van de potentie die dit gebied voor burgers en bedrijven heeft.</p>
      <p sl="nl">Als Nederlandse afgevaardigde weet ik dat we een soortgelijke aanpak rond de Rijn hebben gehad. Verbeteringen van de waterkwaliteit, van de functionaliteit voor vervoer en toerisme, alsook van de landbouw gaan hand in hand. Niks geen tegenstellingen, een integrale aanpak kan echt helpen.</p>
      <p sl="nl">En dan iets over de rechtsgrond. De rechtsgrond voor de verbeterde territoriale cohesie ligt vast in het verdrag. Dit nieuwe artikel biedt een kans voor goede samenwerking tussen en over de grenzen heen van die veertien lidstaten. Het instrumentarium, doelstelling drie in het cohesiebeleid, biedt een uitstekende grondslag. Gemeenteregio's, bedrijven en burgers worden er zo inderdaad bij betrokken. De PPE-Fractie zegt "ja" tegen deze strategie. En dan onder die drie condities - de commissaris heeft het net ook gezegd - : geen nieuwe structuren, geen nieuwe wetgevende kaders en geen nieuwe afzonderlijke fondsen. Wél de inzet van bestaande fondsen en ook die van de EIB.</p>
      <p sl="nl">De macroregio's, die nu nog in die experimentele fase zijn, moeten het bestuur in Europa niet complexer maken. Nee, de basis blijft de regio, blijft de lidstaat zelf en wij gaan die centen en instrumenten beter inzetten. Dan kan er ook, denk ik, zeer effectief worden gewerkt met zo'n actieprogramma, dat raad en daad biedt, ondersteund door de Europese Commissie.</p>
      <p sl="nl">Onder die condities gaan wij nu van start met de Baltische Zee. Het loopt prima, nu de Donau en binnenkort de Atlantische kust.</p>
      <p sl="nl">Vanmorgen heb ik overlegd met Schuttevaer, een Nederlandse schippersvereniging; zij zeggen dat er nu 10 procent van het vervoer op de Rijn van de Donau komt. Dat kan gemakkelijk verhoogd worden als wij die brede waterweg tussen Noordzee en Zwarte Zee beter benutten. Goed voor oost en west!</p>
    </intervention>
    <intervention id="1-172-000" speaker_id="34231" name="Evgeni KIRILOV" is_mep="True" mode="spoken" nationality="Bulgaria" birth_date="26-01-1945" birth_place="Lyubichevo" p_group="Group of the Progressive Alliance of Socialists and Democrats in the European Parliament" m_state="BG">
      <p sl="en">Mijnheer de Voorzitter, de Donaustrategie moet een doorlopend proces worden en een instrument voor de coördinatie tussen partners die voor dezelfde uitdagingen staan. De strategie moet de tenuitvoerlegging van gemeenschappelijke doelstellingen ten goede komen en het effect ervan moet duidelijk merkbaar zijn voor onze burgers langs deze belangrijke Europese levensader, die, zoals een collega zei, ook zwaar getroffen is door de huidige crisis.</p>
      <p sl="en">Het is van cruciaal belang dat de Donaustrategie wordt gebaseerd op een bottom-up-benadering. Dit partnerschap moet een vervolg krijgen bij de toekomstige ontwikkeling van programmeringsdocumenten op het gebied van het cohesiebeleid. De actieve deelname van plaatselijke en regionale belanghebbenden is een garantie dat zij de acties en projecten die onderdeel van de strategie zijn, als prioriteiten erkennen. Hiermee bedoel ik echt eigenaarschap van het proces. De bereidheid van de Donauregio’s om fondsen van hun eigen programma’s toe te wijzen aan gezamenlijke projecten, is een voorwaarde om de doelstellingen te kunnen halen, maar ze moeten ook de coördinatie van de bestaande grensoverschrijdende programma’s versterken. Alleen op die manier kan de strategie uitgroeien tot een goed voorbeeld van interregionale samenwerking.</p>
    </intervention>
    <intervention id="1-173-000" speaker_id="96718" name="Olga SEHNALOVÁ" is_mep="True" mode="spoken" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Mijnheer de Voorzitter, de strategie voor de Donau is reeds de tweede macroregionale strategie ter ondersteuning van de samenwerking in delen van Europa met gemeenschappelijke kenmerken en gedeelde uitdagingen.</p>
      <p sl="cs">We zijn het er allemaal ongetwijfeld over eens dat de strategie zich eerst en vooral dient te richten op duurzame ontwikkeling, arbeidsplaatsen en welvaart in het stroomgebied van de Donau. Dat dient te gebeuren onder maximale inzet van de bestaande instrumenten en beleidsvormen. Ik ben volmondig voorstander van het principe van de drie “nee’s”, te weten ‘nee’ tegen overbodige democratie, ‘nee’ tegen nieuwe instellingen en ‘nee’ tegen nieuwe of aanvullende bronnen van financiering. Tegelijkertijd blijft met deze doelstellingen de concrete vraag aan de Commissie overeind hoe zij ervoor denkt te zorgen dat de strategie naar behoren ten uitvoer wordt gelegd.</p>
      <p sl="cs">Er dient met het oog op het subsidiariteitsbeginsel met name een belangrijke rol te worden weggelegd voor het regionale en lokale niveau, dit in samenwerking met non-gouvernementele organisaties. Deze niveaus dienen doeltreffend samen te werken en hun activiteiten dienen te worden gemonitord en te worden geanalyseerd door de Commissie. De tenuitvoerlegging dient te worden vormgegeven aan de hand van een actieplan van de Commissie. Mijn vraag is nu of de Commissie van plan is een verkorte en begrijpelijkere versie te maken van dit actieplan waaraan in één oogopslag de belangrijkste praktische voordelen ervan voor de burgers en de regionale en lokale overheden kunnen worden afgelezen? Dan nog een laatste vraag: hoe zit het met de mogelijke aansluiting van de Donaustrategie op het nieuwe financiële kader voor 2014 tot en met de 2020? Is er wellicht sprake van overlapping?</p>
    </intervention>
    <intervention id="1-174-000" speaker_id="97014" name="Karin KADENBACH" is_mep="True" mode="spoken" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">Mijnheer de Voorzitter, commissaris, bijzonder hartelijk dank voor uw aanwezigheid hier vandaag. U heeft vandaag elf prioriteiten genoemd en een van uw opmerkingen was dat de "Commissie bijzonder enthousiast is".</p>
      <p sl="de">De strategie voor de Donauregio is een echt bottom-up -proces. Waar we ook kijken in de lidstaten, maar met name in de gemeenten langs de Donau, deze strategie wordt overal als noodzakelijk gezien.</p>
      <p sl="de">als we luisteren naar de discussie van vandaag, dan is duidelijk waar de grootste angsten bestaan. De samenwerking op het gebied van cultuur zal niet voor grote problemen zorgen - die zal wel functioneren. De Donauregio heeft reeds een lange historie van culturele samenwerking. De vrees betreft met name duurzaamheid en de bedreiging van de Donau zelf.</p>
      <p sl="de">Wij hebben vandaag gehoord dat wij de Donau moeten ontwikkelen als een transportroute, omdat wij - ik spreek tevens in mijn hoedanigheid als lid van de Commissie milieubeheer, volksgezondheid en voedselveiligheid - dit daadwerkelijk beschouwen als een alternatief om CO2 -emissies zo niet terug te dringen, hetgeen wellicht een te ambitieuze doelstelling is, maar dan toch ten minste niet te laten toenemen. Wij erkennen echter dat er een ernstige bedreiging voor de Donau als geheel bestaat.</p>
      <p sl="de">Als wij de Donau en zijn zijrivieren als één groot ecosysteem beschouwen, dan biedt deze strategie voor de Donauregio een enorme kans, hoewel de uitwerking van deze strategie daarentegen een behoorlijk vooruitziende blik vereist.</p>
      <p sl="de">Er wordt geroepen om meer geld en er zal inderdaad financiële steun nodig zijn. Het is echter aan u en aan de Commissie, en uiteraard ook aan het Parlement, om ervoor te zorgen dat alle middelen die hier worden ingezet er daadwerkelijk toe bijdragen dat het ecosysteem dat de Donau, zijn zijrivieren, bossen, droge weidegronden en natte weidegronden omvat, ook in de toekomst behouden blijft. Dat is een fundamentele vereiste voor de verdere ontwikkeling van Europa.</p>
      <p sl="de">Deze strategie voor de Donauregio biedt daadwerkelijk de mogelijkheid om te investeren in groene energie en om duurzaamheid van onderaf te realiseren. We hebben nu de kans om gebruik te maken van het enthousiasme onder de bevolking, de belanghebbenden en andere verantwoordelijke partijen. Samen moeten we deze kans ten volle benutten, want we kunnen hier een uitstekend voorbeeld stellen.</p>
    </intervention>
    <intervention id="1-175-000" speaker_id="96807" name="Ivailo KALFIN" is_mep="True" mode="spoken" nationality="Bulgaria" birth_date="30-05-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Mijnheer de Voorzitter, de Donaustrategie moet tot concrete resultaten leiden en deze dienen vanaf het begin goed zichtbaar te zijn voor de burgers van de Donaulanden.</p>
      <p sl="bg">Er zijn meer dan genoeg ideeën voor de landen aan de Donau, maar van belang zijn de prioriteiten die voor de lancering van de strategie gelden. Gemeenschappelijke toeristenroutes en de ontwikkeling van vervoer, het milieu en contacten tussen universiteiten zijn projecten die zeer in het oog springen en de Donaustrategie een gezicht geven.</p>
      <p sl="bg">In het bijzonder wil ik wijzen op de noodzaak van actieve betrokkenheid van structuren van het maatschappelijk middenveld bij de tenuitvoerlegging van de strategie, en wel vanaf het begin. Die kan alleen slagen wanneer burgers die aan de Donau wonen het idee hebben dat de strategie concreet gestalte heeft gekregen en dat ze erbij betrokken kunnen raken.</p>
      <p sl="bg">Ik wil daarom zowel de Commissie als mijn collega-parlementariërs van de Donaulanden verzoeken hulp te bieden door informatiepunten te openen en in het bijzonder om non-gouvernementele organisaties, lokale raden en universiteiten bij te staan bij de uitvoering van specifieke projecten.</p>
    </intervention>
    <intervention id="1-176-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Mijnheer de Voorzitter, de Strategie voor de Donau-regio zou uit holle woorden bestaan als deze niet ten uitvoer wordt gelegd met de bijbehorende financiering. Daar hebben we het hier vanavond ook over.</p>
      <p sl="sk">Aan de andere kant is het goed dat multimodaal verkeer één van de speerpunten is. Ik weet bijvoorbeeld dat de rivierhavens op de Donau, in Wenen of in Bratislava, na modernisering een zeer belangrijke bijdrage zullen leveren aan de multimodaliteit van het vervoer. Dan wordt niet meer alles vervoerd per vrachtwagen, wat natuurlijk schadelijk is voor het milieu. Onlangs zijn tijdens de conferentie in Bratislava over de Donaustrategie in aanwezigheid van Ján Figeľ, de Slowaakse vicepremier en minister van Vervoer, de belangrijkste doelstellingen en de betrokkenheid van alle deelnemende Donaulanden uiteengezet. Kwesties als het milieu, de zuiverheid van het grondwater en de preventie van natuur- en milieurampen zijn allemaal thema’s die op verstandige wijze in de strategie moeten worden opgenomen. Ik ben ervan overtuigd dat deze strategie niet van invloed zal zijn op de toekomstige toekenning van subsidies uit de structuurfondsen voor andere regio’s.</p>
    </intervention>
    <intervention id="1-177-000" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Met de toetredingen in 2004 en 2007 spreken we terecht over de Donauregio als een gebied in de Europese Unie. Zodoende heeft de Commissie op een verzoek van de Raad van juni 2009 de Strategie voor de Donauregio opgesteld. Ik ben verheugd dat het document is geconcentreerd rondom elf sleutelgebieden die, mits correct uitgevoerd, zullen leiden tot duurzame ontwikkeling, nieuwe arbeidsplaatsen en veiligheid in de regio. Ik ben van mening dat een van de voorwaarden voor het slagen van deze strategie bestaat uit het overwinnen van de wrijvingen tussen de verschillende regio’s door een intensieve financiële en institutionele samenwerking en door een betere toegang tot bestaande middelen op regionaal niveau.</p>
      <p sl="ro">Niet in de laatste plaats: Energie kan een belangrijke factor zijn bij het slagen van deze strategie. De gefragmenteerde energiemarkten brengen hoge kosten en een gebrek aan werkelijke concurrentie met zich mee. Daarom pleit ik voor diversificatie van de aanvoer door middel van dwarsverbanden en werkelijk regionale markten, die kunnen zorgen voor een grotere energiezekerheid.</p>
    </intervention>
    <intervention id="1-178-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Mijnheer de Voorzitter, commissaris, de strategie voor de Donauregio is onder andere bedoeld om de samenwerking op de lange termijn te bevorderen teneinde het vervoersnetwerk en de infrastructuur te verbeteren met het oog op een betere bescherming van het milieu. Dit omvat zonder meer zuiveringsinstallaties, projecten ter bevordering van milieutechnologie en biodiversiteit. Dat is uitstekend.</p>
      <p sl="de">Wat er mijns inziens echter ontbreekt bij de pijler milieu, commissaris, is het vraagstuk van milieuveiligheid in verband met kernenergie. Een aantal van de meest omstreden kerncentrales in Europa – Mochovce, Temelin, Belene – liggen in de Donauregio en de toegepaste bouwmethoden stammen voor het merendeel nog uit de Sovjettijd, zodat de kerncentrales ernstige en gevaarlijke gebreken vertonen. Ondanks de ernstige grensoverschrijdende gevolgen van een nonchalant kernenergiebeleid wordt er helemaal geen of nauwelijks rekening gehouden met de naastgelegen regio's in buurlanden, die onvoldoende in de milieueffectbeoordelingen zijn meegenomen. Dat leidt helaas tot spanningen tussen de naburige landen en regio’s op het gebied van milieubeleid. Mijns inziens biedt de strategie voor de Donauregio een goede basis om deze misstanden op te lossen.</p>
    </intervention>
    <intervention id="1-179-000" speaker_id="96652" name="Alajos MÉSZÁROS" is_mep="True" mode="spoken" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="nl">Als ik als kind in de Donau zwom, zat ik altijd onder de olie en rook ik daar ook naar, dus ik hoop dat dit in de toekomst zal veranderen. Nu al is de situatie helemaal anders en in de toekomst, als deze Donaustrategie tot volle wasdom komt, denk ik en hoop ik van harte dat met de zuivering van de Donau ook de verschillen tussen de diverse regio’s geleidelijk verdwijnen. Ik betreur het dat hier geen apart financieel kader voor is en we het hebben ondergebracht bij het cohesiebeleid, wat overigens helemaal juist is, want als we helemaal langs de Donau afzakken, zien we de schrikbarend grote verschillen die er tussen de verschillende regio’s bestaan. Een andere reden waarom deze strategie goed is, is dat de Donau de oude lidstaten met de nieuwe lidstaten verbindt, en dit geeft ons inspiratie om deze regio’s homogeen te maken en tot ontwikkeling te laten komen. We kunnen een voorbeeld nemen aan de macroregio van de Baltische staten, en op grond van hun ervaringen kunnen we heel veel positieve impulsen in de praktijk overzetten, in de eerste plaats in milieukwesties.</p>
    </intervention>
    <intervention id="1-180-000" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De strategie van de EU voor de Donauregio, uitgewerkt naar het voorbeeld van de strategie voor de Baltische Zee, is een manier om het beleid van de Europese Unie op meerdere terreinen te coördineren. De strategie moet een antwoord bieden op de uitdagingen waarmee de landen in de regio worden geconfronteerd: economische en sociale verschillen tussen de verschillende regio’s aan de Donau, intensivering van de scheepvaart, klimaatverandering, culturele diversiteit, milieu- en biodiversiteitsproblemen.</p>
      <p sl="ro">Tegen deze achtergrond ben ik van mening dat de strategie van de EU voor de Donauregio een permanent platform voor dialoog tussen de lidstaten zal zijn en een instrument voor het verkrijgen van voordelen op lange termijn, zowel op nationaal als op regionaal en lokaal niveau. We hebben behoefte aan een realistische strategie op basis van nieuwe technologieën, innovatie en investeringen, een strategie die, eenmaal uitgevoerd, uiteindelijk zal leiden tot een hogere levenskwaliteit voor alle Europese burgers in de Donauregio.</p>
    </intervention>
    <intervention id="1-181-000" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . − Mijnheer de Voorzitter, het is helaas niet mogelijk om alles in deze korte tijd te behandelen, maar ik zou twee of drie punten willen bespreken. Het eerste punt is de bevaarbaarheid. Dat is een vraagstuk waarvoor we een intelligente, ecologisch aanvaardbare en economisch te verantwoorden oplossing moeten vinden.</p>
      <p sl="de">Er zijn twee benaderingen, die op een intelligente wijze kunnen worden gecombineerd. Ten eerste moeten wij ons uitgebreid gaan bezighouden met de ontwikkeling van bijvoorbeeld scheepsrompen teneinde het energieverbruik te verlagen en de negatieve gevolgen voor rivierbeddingen terug te dringen. Ten tweede – mijns inziens is er te weinig aandacht aan dit punt besteed en ik ben het eens met degenen die van mening zijn dat schepen moeten worden aangepast aan de rivier en niet andersom – moeten wij afstappen van het idee dat schepen voor de hele Donau dezelfde afmetingen moeten hebben. Op de Middellandse Zee varen immers ook niet dezelfde schepen als op de Atlantische Oceaan en vice versa. Wij weten dat de gemiddelde afstand voor goederentransport circa achthonderd kilometer is en ik ben ervan overtuigd dat deze afstand, als het aanbod aantrekkelijk genoeg is, zelfs nog kleiner kan worden. Het is daarom interessant om in dit verband na te gaan of wij een geschikt aanbod met betrekking tot de afmeting van de schepen zouden kunnen voorzien of bieden voor de verschillende trajecten van de rivier.</p>
      <p sl="de">Een kwestie die in dit verband eveneens belangrijk zal zijn en die meermaals ter sprake is gebracht, is het multilevel governance -concept. We kunnen wat dat betreft nu al iets uitproberen, een aanpak die wij tijdens de volgende programmaperiode heel krachtdadig willen hanteren, in het bijzonder een poging om daadwerkelijk alle geledingen van de maatschappij te betrekken bij de ontwikkeling en met name de tenuitvoerlegging van deze strategie. In dat opzicht ben ik het volledig eens met de inschatting van mevrouw Kadenbach en anderen. Er is hier een enorm enthousiasme dat in banen geleid moet worden - gebundeld moet worden, zo u wilt - om de relevante toegevoegde waarde te creëren. Wij voelen dat er een enorme geestdrift en passie onder de bevolking leeft.</p>
      <p sl="de">In feite moeten wij nu gezamenlijk realiseren wat wij in wezen reeds hebben toegezegd. Het enige dat ik in dit verband kan doen, is er nogmaals op aandringen dat wij daadwerkelijk de maatregelen ten uitvoer leggen die wij gezamenlijk hebben voorgenomen. Bovendien wil ik nogmaals benadrukken dat er in principe genoeg geld is, voorlopig in ieder geval. Het gaat erom dat wij het geld dat beschikbaar is gebruiken om de relevante toegevoegde waarde te creëren voor de Donau en alle 115 miljoen burgers die daar leven.</p>
    </intervention>
    <intervention id="1-182-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Het debat is gesloten.</p>
      <p sl="nl">De stemming vindt donderdag 17 februari 2011 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="1-186-500" speaker_id="96659" name="János ÁDER" is_mep="True" mode="written" nationality="Hungary" birth_date="09-05-1959" birth_place="Csorna" p_group="Group of the European People's Party (Christian Democrats)" m_state="HU">
      <p sl="nl">Mijnheer de Voorzitter, in het wetenschappelijk leven geldt al geruime tijd als cliché dat de mensheid drie belangrijke strategische schatten heeft waarvoor zelfs oorlogen kunnen uitbreken. Deze schatten zijn de olie-, voedsel- en zoetwatervoorraden van de aarde. De Donau is de rivier met de grootste zoetwatervoorraad van Europa. Alle andere voordelen – van transport tot energieproductie – kunnen slechts secundair zijn in het licht van het belang van water als strategisch goed. Zoals ik al in diverse toespraken in het Parlement heb benadrukt, moet voor mij de Donaustrategie daarom in de eerste plaats het instrument zijn voor de bescherming van de drinkwatervoorraden. Mijn standpunt hierover valt overigens samen met de inspanningen van de Europese Unie die gericht zijn op de naleving van de Europese vereisten op het gebied van waterkwaliteit die zijn vastgelegd in de Kaderrichtlijn Water. Ik denk dus dat als bij de praktische uitvoering van de strategie de belangen van de bescherming van waterreserves en energiewinning, of de bescherming van waterreserves en het vervoer en transport over de binnenwateren eventueel met elkaar botsen, we deze eerste prioriteit ruim baan moeten geven. In het licht van dit alles vind ik het verbazingwekkend dat de mededeling van de Commissie over het onderwerp ‘ontwikkeling van de scheepvaart op de Donau’ concrete doelen bevat, waarin wordt gesteld dat elke dag van het jaar een vaardiepte van 2,5 meter moet worden gewaarborgd op de rivier. Deze voorwaarde is vooral vreemd omdat die bij mijn weten noch de goedkeuring heeft verworven van de Hongaarse waterexperts noch van hun Oostenrijkse en Duitse collega’s.</p>
    </intervention>
    <intervention id="1-185-000" speaker_id="95017" name="Iosif MATULA" is_mep="True" mode="written" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">De Donau is lange tijd een natuurlijke grens geweest tussen staten en regio’s, maar ook een mogelijkheid tot energiewinning en vervoer die weinig wordt benut. De strategie van de EU voor de Donauregio heeft als principe het wegnemen van deze interne barrières, met het oog op een betere samenwerking tussen de aangrenzende landen. Het Donaubekken vormt de ruggengraat van een duurzame macroregionale constructie. Deze Europese strategie richt zich op Europese gemeenschappen, regio's en staten, brengt samenhang aan in hun economische, sociale en culturele ontwikkelingsbehoeften, waarbij tegelijkertijd de milieunormen voor de natuurlijke habitat van de Donau worden gerespecteerd. De uniforme ontwikkeling van deze macroregio zal bijdragen aan het verminderen van de verschillen tussen de regio's, en het bereiken van het Europese doel van territoriale cohesie vergemakkelijken. De strategie vormt een platform voor het bestendigen van de partnerschappen tussen autoriteiten op verschillende niveaus, maar ook tussen overheid, het bedrijfsleven en het maatschappelijk middenveld. Zonder concrete betrokkenheid van alle genoemde actoren zal de realisatie van een zo complexe en alomvattende structuur als de strategie voor de Donauregio een onvervulde wens blijven. De ontwikkeling van een regionale energiemarkt is een ander belangrijk gebied voor de landen aan de Donau. De strategische dwarsverbanden tussen de buurlanden zullen positieve gevolgen hebben op de energiezekerheid en de bescherming van het milieu, rekening houdend met het potentieel aan duurzame energie waar de Donau-macroregio over beschikt.</p>
    </intervention>
    <intervention id="1-183-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">De Donau is een levensader die ondanks de aaneensluiting van Europa toch nog steeds een barrière vormt, waarbij de Donauregio een nagenoeg gesloten culturele zone is van Passau tot aan de Zwarte Zee. In het kader van de Donaustrategie moet deze rivier, die door acht EU-lidstaten en zes niet-EU-lidstaten stroomt, beter als transportroute worden benut, hetgeen wellicht betekent dat de vaargeulen verdiept moeten worden. Bovendien is in de Donaustrategie het energievraagstuk opgenomen, dat onder bepaalde omstandigheden zelfs een uitbreiding van de toepassing van waterkracht zou kunnen omvatten. Deze strategie moet verder een belangrijke stimulerende factor voor de economie worden. Het is te hopen dat het nieuwe prestigieuze Europese project dat de Donaustrategie is, vervolgens daadwerkelijk een zichtbare en tastbare inhoud krijgt. In hoeverre dit project echt leven wordt ingeblazen, hangt onder meer af van de vraag hoe het spanningsveld tussen de doelstellingen ten aanzien van bescherming van het milieu en het aaneensluiten van de Donauregio wordt opgelost en of de Donau als gemeenschappelijke noemer voldoende is voor de tenuitvoerlegging van dit mammoetproject. Het doel van de Donaustrategie blijft niet beperkt tot de inachtneming van milieuaspecten, teneinde verdere schade aan het ecosysteem te voorkomen. Het zou bijzonder toe te juichen zijn als de samenwerking met Kroatië in het kader van de Donaustrategie zou leiden tot vooruitgang ten aanzien van de restitutieaanspraken van de Donauschwaben die na de Eerste Wereldoorlog werden verdreven.</p>
    </intervention>
    <intervention id="1-184-000" speaker_id="97008" name="Georgios STAVRAKAKIS" is_mep="True" mode="written" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">De Strategie voor het Donaugebied toont de beslissende betekenis aan van de 'geïntegreerde benadering' van de ontwikkeling van regio's met gemeenschappelijke uitdagingen, uitdagingen die niet stoppen bij de grenzen van de EU en die voor een doelmatige aanpak om gemeenschappelijke actie vragen. Door de coördinatie van beleid, financieringsinstrumenten en betrokken instanties op verschillende bestuurlijke niveaus zullen geïntegreerde antwoorden worden geformuleerd op een reeks van uitdagingen: onbenut potentieel van de rivierscheepvaart, tekort aan verkeerswegen en spoorlijnen en bedreiging van het milieu. Wij moeten er allen toe bijdragen dat de Strategie voor het Donaugebied zo snel en effectief mogelijk uitgevoerd wordt, die samen met de Strategie voor het Baltisch gebied als pilootproject fungeert dat beste methoden en instrumenten zal opleveren voor de toepassing in andere ‘macroregio’s. Het is duidelijk dat de uitdagingen waarop de Strategie voor het Donaugebied een antwoord moet zijn ook in andere, wijdere geografische regio's bestaan, zoals de Balkan en het Adriatische gebied. Ik hoef de consequenties niet te noemen die klimaatverandering naar verwachting op deze gebieden zal hebben of het ontwikkelingspotentieel waarover zij beschikken voor het tot stand brengen van een groene economie, transport en hernieuwbare energiebronnen. De Europese Commissie moet ook op deze uitdagingen een antwoord bieden door overeenkomstige ‘macroregiostrategieën’ toe te passen.</p>
    </intervention>
    <intervention id="1-186-000" speaker_id="96855" name="Csanád SZEGEDI" is_mep="True" mode="written" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="nl">Jobbik, de Beweging voor een Beter Hongarije, vindt het belangrijk en noodzakelijk dat de EU-strategie voor het Donaugebied zo snel mogelijk wordt gelanceerd. Het grootste probleem wordt echter zoals zo vaak gevormd door de kwesties van transparantie en financiering. De subsidies die uit het cohesiefonds zijn gereserveerd en beschikbaar zijn gesteld uit de territoriale samenwerkingsprogramma’s, moeten op lokaal niveau terechtkomen. De huidige regionale problemen kunnen alleen worden beperkt met een doordachte en transparante strategie die de niet bestede middelen effectief verdeelt, met directe steun voor lokale ondernemers en investeringen. De landen die willen toetreden tot de EU, zoals Kroatië en later ook Servië, zullen ook natuurlijke partners worden van de Donauregio. De strategie zou daarom veel meer nadruk moeten leggen op grensoverschrijdende samenwerking en de rol van de nieuwe lidstaten.</p>
    </intervention>
  </section>
  <section id="creitem18" title="18. Stamcellen uit navelstrengbloed (debat)">
    <intervention id="1-188-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Aan de orde is de verklaring van de Commissie: Stamcellen uit navelstrengbloed.</p>
    </intervention>
    <intervention id="1-189-000" speaker_id="photo_generic" name="John Dalli" is_mep="True" mode="spoken">
      <p sl="en">lid van de Commissie . − Mijnheer de Voorzitter, geachte afgevaardigden, wetenschappelijke vorderingen van de afgelopen decennia hebben bijgedragen tot een toename van het gebruik van stamcellen uit navelstrengbloed in geneesmiddelen. Het gebruik van dergelijke cellen heeft geleid tot positieve resultaten bij de behandeling van patiënten met bloedziekten zoals leukemie.</p>
      <p sl="en">In de toekomst kunnen stamcellen uit navelstrengbloed mogelijk worden gebruikt bij de behandeling van andere aandoeningen, met name genetische ziekten. Volwassen stamcellen bieden ook veelbelovende mogelijkheden. Maar de mogelijke voordelen van beide soorten stamcellen moeten door middel van onderzoek nog worden aangetoond. De transplantatie van stoffen van menselijke oorsprong, waaronder cellen, brengen risico’s met zich mee in die zin dat ze ziekten kunnen overdragen. Daarom is er een Europees rechtskader dat de kwaliteit en veiligheid van menselijke weefsels en cellen in de hele Unie moet waarborgen.</p>
      <p sl="en">Maar laat één ding duidelijk zijn: alleen de lidstaten bepalen of en hoe stamcellen uit navelstrengbloed worden gebruikt. De EU heeft geen bevoegdheid om het gebruik van cellen te harmoniseren. In de richtlijn inzake weefsels en cellen staat uitdrukkelijk dat de EU zich niet dient te bemoeien met nationale besluiten inzake het wel of niet gebruiken van specifieke soorten menselijke cellen. Maar als een lidstaat besluit om stamcellen uit navelstrengbloed te gebruiken, dan moet hij voldoen aan de kwaliteits- en veiligheidseisen waarin de richtlijn voorziet, de volksgezondheid beschermen en garanderen dat de grondrechten worden geëerbiedigd.</p>
      <p sl="en">Ik ben het met u eens dat het van belang is om te zorgen voor correcte en objectieve informatie voor de burgers over de voordelen en beperkingen van het gebruik van stamcellen uit navelstrengbloed. Ook de verstrekking van dergelijke informatie is een bevoegdheid van de lidstaten. De Commissie stimuleert de lidstaten om dergelijke actie te nemen en een aantal lidstaten heeft dat ook al gedaan.</p>
      <p sl="en">Tot slot verzeker ik u dat de Commissie de omzetting en tenuitvoerlegging van de richtlijn inzake weefsels en cellen volgt. De Commissie heeft zelfs een mededeling over de toepassing van de richtlijn aangenomen, die in januari 2010 naar het Parlement is gestuurd.</p>
    </intervention>
    <intervention id="1-190-000" speaker_id="1927" name="Peter LIESE" is_mep="True" mode="spoken" nationality="Germany" birth_date="20-05-1965" birth_place="Meschede" m_state="DE">
      <p sl="de">namens de PPE-Fractie . – Mijnheer de Voorzitter, commissaris, het is goed om te zien dat u op dit late uur nog de tijd neemt om deel te nemen aan het debat hier in dit Huis over dit belangrijke onderwerp. Dames en heren, stamcelonderzoek biedt enorme mogelijkheden voor patiënten die wij op dit moment onvoldoende hulp kunnen bieden. Daarbij zijn we in veel gevallen nog niet verder dan de fase van basisonderzoek en zijn er nog veel onzekerheden, maar er zijn toch al meer dan zeventig ziekten, waarbij de getroffen patiënten met volwassen stamcellen en navelstrengbloedcellen op enige wijze kunnen worden geholpen.</p>
      <p sl="de">Navelstrengbloedcellen worden momenteel met name gebruikt voor allogene transplantaties, dat wil zeggen dat navelstrengbloed kan worden gebruikt om kinderen te helpen, van wie dit bloed niet zelf afkomstig is - bijvoorbeeld bij leukemie. Er zijn echter ook al autologe behandelingstechnieken beschikbaar, waar het kind van wie het navelstrengbloed afkomstig is, op een aantal zeer beperkte gebieden nu zelf van kan profiteren. Om die reden ben ik van mening dat het beleid zodanig georiënteerd moet zijn dat we binnen het kader van onze bevoegdheden met name openbare navelstrengbloedbanken ondersteunen. Wij kunnen dit bevorderen; we kunnen dit niet voorschrijven. Dat gezegd hebben, wil ik echter opmerken dat wij ook autologe behandeling en de relevante maatregelen niet mogen verbieden. Daarover moeten de ouders uiteindelijk zelf beslissen, maar het overheidsbeleid moet hen informeren over de mogelijkheden en risico's.</p>
      <p sl="de">Wij hebben duidelijke normen voor kwaliteit en veiligheid nodig. Wij moeten hierbij voortdurend in de gaten houden dat er geen cellen worden aangeboden die niet meer bruikbaar zijn op het moment dat ze worden gebruikt, omdat kwaliteits- en veiligheidsnormen niet zijn nageleefd. Onderzoek op dit gebied moet prioriteit krijgen, want het is gebleken dat dit soort onderzoek zeer dicht bij de patiënt staat. Bovendien moeten wij ervoor zorgen dat ouders kunnen beslissen dat het navelstrengbloed niet gewoon wordt weggegooid, want dit kan in de toekomst wellicht waardevol zijn voor andere kinderen of zelfs voor hun eigen kind. Met die gedachte moeten wij te werk gaan, zoals gezegd binnen het kader van onze bevoegdheden, maar we kunnen al een heleboel op dat gebied doen.</p>
    </intervention>
    <intervention id="1-191-000" speaker_id="4253" name="Frédérique RIES" is_mep="True" mode="spoken" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">namens de ALDE-Fractie . – Mijnheer de Voorzitter, commissaris, dames en heren, ook ik wil mijn medeauteurs bedanken en in het bijzonder de heer Liese, die zojuist gesproken heeft, en de heer Peterle, voor dit meer dan welkome initiatief over het doneren van navelstrengbloed – een gift van leven –, wat de medische wetenschap de afgelopen twintig jaar op buitengewone en significante wijze vooruit heeft geholpen dankzij de transplantatie van de stamcellen waar navelstrengbloed zo rijk aan is. Deze stamcellen worden vandaag de dag toegepast in de behandeling van meer dan tachtig ziektes, in het bijzonder kanker – hersentumoren, bloedkanker, leukemie, lymfkliergezwellen – bloedarmoede, auto-immuunziektes, bepaalde zeldzame ziektes, en die lijst wordt alleen maar langer.</p>
      <p sl="fr">Desondanks wordt slechts 1 procent van dit navelstrengbloed, dat zoveel mogelijkheden en beloftes te bieden heeft, bewaard in Europa, 1 procent van meer dan 15 miljoen geboortes per jaar. Verder bestaan er enorme verschillen tussen de landen: 7 000 geregistreerde donaties in België en 7 000 in Frankrijk, waarvan de bevolking zes keer zo groot is als die van haar noorderburen.</p>
      <p sl="fr">Daarom verzoeken wij de Commissie om, uiteraard in samenwerking met de 27 lidstaten – zoals de commissaris al zei – een informatiecampagne te starten die gericht is op aanstaande ouders, zodat deze donaties werkelijkheid, ik zou bijna zeggen een noodzaak, worden. Goedgeïnformeerde moeders in Europa zullen zeker twee keer leven willen geven.</p>
      <p sl="fr">Dat is waarom ik, en waarom wij, denken dat dit van essentieel belang is, naast de uniforme omzetting van deze richtlijn uit 2004 betreffende de kwaliteit en veiligheid van weefsels en cellen, die al eerder is genoemd, en waarover onze tweede vraag gaat, wij vinden het heel belangrijk dat Europa er bij de lidstaten op aandringt om hun procedures en regelingen voor de erkenning van kraamklinieken te vereenvoudigen. Er zijn nog steeds te weinig kraamklinieken die navelstrengbloed mogen bewaren en opslaan, dat bewijzen de cijfers. We mogen niet langer toestaan dat de verhitte discussie – die we hier niet gaan afronden – en de controverse die bestaat ten aanzien van de bestemming en het gebruik van dit bloed – openbare of particuliere bloedbanken – ons ervan weerhouden om deze techniek te bespreken, en dit is het verzoek van professor Eliane Gluckman, die haar hele carrière al bezig is om van de donatie van navelstrengbloed een gift van leven te maken.</p>
    </intervention>
    <intervention id="1-192-000" speaker_id="28161" name="Margrete AUKEN" is_mep="True" mode="spoken" nationality="Denmark" m_state="DK">
      <p sl="da">namens de Verts/ALE-Fractie . – Mijnheer de Voorzitter, ik ben het natuurlijk eens met wat er gezegd is over hoe belangrijk het is dat wij deze banken met cellen uit navelstrengbloed opzetten voor zowel onderzoek als behandeling. Deze stamcellen zijn gemakkelijk te verkrijgen als mensen daartoe bereid zijn en persoonlijk ben ik van mening dat we dit niet als een transplantatiekwestie moeten beschouwen. In feite ben ik van mening dat we die cellen eenvoudigweg kunnen gebruiken en dat ouders zich daartegen kunnen verzetten, maar geen toestemming hoeven te verlenen. Ik vind dat aspect minder belangrijk.</p>
      <p sl="da">Ik ben echter wel van mening dat het belangrijk is dat we, naast de veiligheidsmaatregelen waar onder andere Peter Liese op heeft gewezen, niet vergeten dat we nog niet erg veel weten over de mogelijkheden voor ontwikkeling op dit gebied. Het is daarom belangrijk dat we deze banken hebben. Ik vind dat als uitgangspunt moet gelden dat deze banken vanzelfsprekend openbaar moeten zijn, aangezien ze in de praktijk gebruikt moeten kunnen worden. De behandeling van andere mensen zal veruit het grootste toepassingsgebied zijn, maar het is ook belangrijk dat we de valkuilen in de gaten houden. We hebben voorbeelden gezien van pogingen om ouders te laten betalen voor een soort zekerheid voor hun kind in de zin dat ze ‘reservemateriaal’ voor het kind kunnen opslaan in de bank, maar daarvoor hoeft helemaal niet betaald te worden.</p>
      <p sl="da">Het komt zelden voor dat ouders hun eigen kind op deze manier moet laten behandelen en ik ben sterk van mening dat deze banken eerst en vooral moeten worden opgezet ten behoeve van algemeen onderzoek en algemene behandeling. Dat moet de opening zijn waar we ons op richten. Ik heb zelfs de indruk dat we ouders zouden misleiden, als zij zouden geloven dat ze veel kunnen investeren in de bescherming van hun eigen kind. Ze moeten navelstrengbloed investeren ten behoeve van de bescherming van mensen in het algemeen en ik hoop ten zeerste dat we kunnen zorgen voor betere beschikbaarheid. Het is een schande dat dergelijk belangrijk materiaal dat we op dit moment tot onze beschikking hebben, verloren gaat omdat er te weinig aandacht voor is.</p>
    </intervention>
    <intervention id="1-193-000" speaker_id="96820" name="Marisa MATIAS" is_mep="True" mode="spoken" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">namens de GUE/NGL-Fractie . – Mijnheer de Voorzitter, commissaris, ook ik meen dat deze kwestie te belangrijk is om nog langer de onjuiste voorstelling van zaken hierover in Europa te accepteren. Het gaat om bedrog of, als u wilt, een valse belofte daar we met name bij het verzamelen van navelstrengstamcellen uitgegaan zijn van misleidende informatie.</p>
      <p sl="pt">Zoals bekend weten wij echter dat in Europa het verzamelen van navelstrengstamcellen nog geen eens tot 1 procent reikt. Tegelijkertijd weten we ook dat de mogelijkheden om ziekten met die cellen te behandelen onuitputtelijk kunnen zijn. Het gaat daarbij om ziekten die al door andere sprekers zijn genoemd: kanker, Alzheimer en zeldzame ziekten. De mogelijkheden zijn oneindig groot.</p>
      <p sl="pt">We hebben echter wel toegestaan dat er voor het bewaren van die cellen een reeks particuliere banken zijn opgericht en dat ouders het verhaal te horen hebben gekregen dat zij de cellen van hun kinderen bij de geboorte zouden kunnen bewaren en, indien nodig, daarmee in de toekomst hun kinderen zouden kunnen genezen.</p>
      <p sl="pt">Ik denk dat wij verantwoordelijker moeten zijn, want zoals bekend is de kans dat die belofte gestand wordt gedaan heel klein. Die valse belofte die ouders wordt gedaan kost geld; in Portugal bijvoorbeeld 3,5 keer het minimummaandloon.</p>
      <p sl="pt">De oplossing is natuurlijk de oprichting van openbare stamcelbanken. Alleen publieke banken kunnen instaan voor gelijk gebruik, gelijke toegang, een efficiënte medische behandeling en meer onderzoek voor iedereen in plaats van het van stamcellen louter te gebruiken als een soort goed of voor commerciële activiteiten die toenemen maar slechts aan weinigen zijn voorbehouden.</p>
      <p sl="pt">Daarom vind ik dat solidariteit, gezond verstand en onpartijdige informatie uiteindelijk niet te veel zijn gevraagd. We moeten onze macht niet gebruiken om dingen op te leggen maar om ontwikkelingen te bevorderen. Zo ver reiken onze bevoegdheden wel en volgens mij dienen wij uit naam van gelijkheid zo te handelen.</p>
    </intervention>
    <intervention id="1-194-000" speaker_id="23693" name="Alojz PETERLE" is_mep="True" mode="spoken" nationality="Slovenia" birth_date="05-07-1948" birth_place="Čužnja Vas" p_group="Group of the European People's Party (Christian Democrats)" m_state="SI">
      <p sl="sl">Mijnheer de Voorzitter, commissaris, het verheugt mij dat u ingaat op onze vraag. Mijns inziens streven we er samen naar dicht(er) bij de burger te staan.</p>
      <p sl="sl">Ik was ooit rapporteur voor de goedkeuring van motorvoertuigen op waterstof; volgens mij moeten we zeker zoveel aandacht besteden aan stamcellen van navelstrengbloed. U zei zelf al dat u erg onder de indruk bent van dit feit, dat niet alleen belangwekkend nieuws is voor de mensen die ziek zijn of voor ouders, maar ook voor onderzoekers, die steeds meer toepassingen voor deze techniek vinden.</p>
      <p sl="sl">Wat u zei over de Europese Commissie, die lidstaten aanmoedigt op dit vlak actie te ondernemen, is van groot belang. Het lijkt erop dat wat nu als afval wordt gezien, in de toekomst mensen beter kan maken.</p>
      <p sl="sl">Mijns inziens hebben we in dit verband een strategie nodig. We moeten weten wat we bevorderen, welke informatie we geven aan onder meer ouders, en natuurlijk wat voor onderzoek we doen. Ik weet zeker dat we mensen hiermee kunnen laten zien dat we aan hun kant staan en de juiste weg voorwaarts ondersteunen.</p>
    </intervention>
    <intervention id="1-195-000" speaker_id="96733" name="Antonio CANCIAN" is_mep="True" mode="spoken" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, commissaris, dames en heren, hoewel we dit thema op een laat tijdstip behandelen, meen ik dat we met dit belangrijke onderwerp terdege rekening dienen te houden. Het therapeutisch gebruik van navelstrengstamcellen moet namelijk worden bevorderd, evenals initiatieven en voorlichtingscampagnes – op alle niveaus, niet het minst op Europees niveau – met als doel de mogelijkheid om stamcellen te doneren te propageren.</p>
      <p sl="it">U heeft net gezegd dat dit geen Europese bevoegdheid is. Maar kunnen er bij de omzetting van Richtlijn 23/2004 geen kwaliteits- en veiligheidsnormen worden vastgelegd voor het doneren, controleren, bewaren en distribueren van deze stamcellen?</p>
      <p sl="it">We moeten echter zorgen voor samenhang tussen de toepassing van de verschillende nationale regelingen in de lidstaten, zodat alle Europese patiënten en ouders gelijke rechten genieten en onder dezelfde regels vallen.</p>
      <p sl="it">In dat verband is het bewaren van navelstrengbloed in openbare nationale en Europese banken van bijzonder belang teneinde te garanderen dat alle patiënten die het werkelijk nodig hebben er gebruik van kunnen maken. Daarbij moeten we vermijden dat het thema wordt stilgezwegen en dienen we ons in te zetten voor gelijke rechten voor iedereen.</p>
    </intervention>
    <intervention id="1-196-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mijnheer de Voorzitter, tijdens de vorige verkiezingen in Ierland was onderzoek naar embryonale stamcellen een zeer omstreden onderwerp. Ditmaal wordt er tijdens de verkiezingen nauwelijks over geneeskundige kwesties gesproken. Alles draait natuurlijk om de economie, maar de medische wetenschap is ook een stuk verder. We mogen blij zijn met de kwaliteit van het medisch onderzoek dat in diverse instellingen in de hele Europese Unie plaatsvindt, en ook met de kwaliteit van de artsen.</p>
      <p sl="en">Stamcellen uit navelstrengbloed zijn een voorbeeld van een gebied waarop vooruitgang is geboekt. Er is gezegd dat dit onderzoek mogelijkheden biedt bij de behandeling van zeventig tot tachtig ziekten. Dat moeten we stimuleren en het is derhalve belangrijk dat dit soort onderzoek en voorziening beschikbaar komt – natuurlijk binnen de ethische beperkingen. Zoals u aangaf, commissaris, hangt een en ander voor een groot deel af van de lidstaten zelf. Dat geldt voor de toepassing maar vooral ook voor het vervolg dat er op termijn aan zal worden gegeven.</p>
    </intervention>
    <intervention id="1-197-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Mijnheer de Voorzitter, veel van mijn collega’s hebben het al gezegd: dit is een buitengewoon belangrijk debat en een kwestie waarover zo breed mogelijk moet worden gedebatteerd en niet alleen in dit Parlement, binnen de Europese Unie. Het is een kwestie waar ik zelf nog niet helemaal uit ben. Ik blijf heen en weer slingeren tussen mijn katholieke opvoeding en de voordelen die de moderne wetenschap te bieden heeft.</p>
      <p sl="en">Dat gezegd hebbende, ga ik waarschijnlijk voor de allereerste keer een commissaris complimenteren. Wat hij zei, is absoluut waar: dit moet aan de lidstaten worden overgelaten. De culturele en religieuze verschillen tussen de Europese lidstaten moeten worden gerespecteerd en deze kwestie mag in geen geval bij de lidstaten worden weggehaald.</p>
    </intervention>
    <intervention id="1-198-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Mijnheer de Voorzitter, ik wil het graag hebben over de kwestie van de afname en opslag van navelstrengbloed, dat een goede bron is van stamcellen. Door bij de geboorte navelstrengbloed af te nemen, dat vroeger met de placenta werd weggegooid, krijgen we zonder enig ongemak voor moeder of kind toegang tot een belangrijke bron van ongedifferentieerde stamcellen die op elk gewenst moment in de toekomst kunnen worden gemodificeerd en gebruikt voor de succesvolle behandeling van leukemie en nog ten minste zeventig andere ziekten. Ik vraag me daarom af waarom in Europa minder dan één procent van de stamcellen bij de geboorte wordt afgenomen en natuurlijk ben ik het eens met de commissaris dat de lidstaten dit vooral zelf moeten reguleren, maar de Commissie kan beslist in samenwerking met de lidstaten helpen ouders te informeren over de voordelen van de opslag van stamcellen in het licht van de vooruitgang in de stamceltherapie en de regeneratieve geneeskunde. Ik zeg dit als voormalig rapporteur voor de richtlijn betreffende geneesmiddelen voor geavanceerde therapie.</p>
    </intervention>
    <intervention id="1-199-000" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">Mijnheer de Voorzitter, ook ik dank de commissaris voor zijn bijdrage aan dit debat.</p>
      <p sl="en">Gezien de punten van zorg die naar voren zijn gebracht, is het misschien een oplossing om het nationaal register van bloedbanken te gebruiken als de beheerder, de bewaarder, van stamcellen uit navelstrengbloed bedoeld voor later gebruik. Dit zou een oplossing kunnen bieden voor de problemen en moeilijkheden met betrekking tot de opslagkosten waarover enkele van mijn collega’s het al hadden.</p>
      <p sl="en">Daarnaast kennen we binnen de bestaande nationale bloedbanken al een systeem waarmee de kwaliteit van de voorraad kan worden gereguleerd en gecontroleerd. Daarmee zouden we een aantal van de problemen kunnen ondervangen. Net als veel collega’s ben ik van mening dat het gebruik van stamcellen in de toekomst enorme mogelijkheden biedt voor de behandeling van ziekten.</p>
      <p sl="en">We moeten echter oppassen dat we geen valse hoop wekken. Het is al te vaak gebeurd dat bij mensen valse hoop werd gewekt, niet alleen als het ging om stamcellen maar ook in verband met biotechnologie op andere terreinen. Wetenschappelijke kernwaarden en wetenschappelijk kernonderzoek moeten ervoor zorgen dat de resultaten die worden verkondigd, ook echt kunnen worden waargemaakt.</p>
    </intervention>
    <intervention id="1-200-000" speaker_id="photo_generic" name="John Dalli" is_mep="True" mode="spoken">
      <p sl="en">lid van de Commissie . − Mijnheer de Voorzitter, er is in het algemeen duidelijk sprake van waardering voor de vooruitgang die is geboekt bij de toepassing van stamcellen voor geneeskundige doeleinden. We zijn het ermee eens dat dit moet worden gestimuleerd.</p>
      <p sl="en">De kwesties die de geachte afgevaardigden aan de orde stelden, hebben in de eerste plaats te maken met informatie en ten tweede met opslag.</p>
      <p sl="en">Wat de informatie betreft: het is van belang – daar zijn we het allemaal over eens – dat aan ouders en de bevolking correcte en objectieve informatie wordt verstrekt over de voordelen en beperkingen van het gebruik van stamcellen, waaronder stamcellen uit navelstrengbloed. Deze informatieverstrekking valt onder de bevoegdheid van de lidstaten, waar soms sprake is van uiteenlopende opvattingen en beleid inzake de voordelen en beperkingen alsook het gebruik van stamcellen. Veel lidstaten kennen reeds voorlichtingscampagnes en andere voorlichtingsactiviteiten. De Commissie moedigt de lidstaten aan om dergelijke activiteiten te ontplooien.</p>
      <p sl="en">Wat de opslag betreft: we weten dat particuliere bedrijven ouders reeds de mogelijkheid bieden om stamcellen uit navelstrengbloed voor hen op te slaan. Maar verschillende lidstaten hebben navelstrengbloedbanken opgezet op basis van altruïstische en vrijwillige donaties van navelstrengbloed.</p>
      <p sl="en">De EU-wetgeving inzake weefsels en cellen voorziet in de regulering van alle weefselinstellingen, zowel publieke als particuliere. In de wetgeving worden beginselen omschreven voor vrijwillige en onbetaalde donaties, anonimiteit, altruïsme van de donor en solidariteit tussen donor en ontvanger. In 2004 deed de Europese Groep ethiek een aanbeveling voor publieke navelstrengbloedbanken om solidariteit en toegang voor alle patiënten die navelstrengbloed nodig hebben, te waarborgen.</p>
    </intervention>
    <intervention id="1-201-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="1-202-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">De markt voor stamcellen uit navelstrengbloed had in 2010 wereldwijd een omvang van ongeveer 3,34 miljard euro. Toekomstvoorspellingen op basis van een jaarlijkse groei van ongeveer 27 procent in de komende periode geven aan dat de omvang in 2015 11 miljard euro bedraagt. Aangezien stamcellen het nieuwe El Dorado van het onderzoek in de gezondheidszorg lijken te zijn, willen veel onderzoekers zich op deze niche storten zonder zeker te zijn dat alle voor deze procedures nodige kwaliteits- en veiligheidsstandaarden worden gerespecteerd. Ik ben van mening dat de inspanningen van de Commissie met betrekking tot het informeren van patiënten en medisch personeel in verband met de voordelen van stamcellen uit navelstrengbloed moeten worden verhoogd. Ook moet de Commissie zich er speciaal voor inspannen dat de minimumnormen voor kwaliteit en veiligheid van de donatie, acquisitie, het testen, de verwerking, conservering, opslag en distributie van menselijke cellen en menselijk weefsel in alle lidstaten gerespecteerd worden en blijven.</p>
    </intervention>
    <intervention id="1-202-500" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Commissaris Dalli sprak over de voorzichtige houding van de Europese Commissie ten opzichte van het onderzoek van stamcellen uit navelstrengbloed. Dat is niet verwonderlijk. De Commissie heeft voorgesteld om in het zevende kaderprogramma enorme financiële steun te geven aan het omstreden stamcellenonderzoek en heeft dat voor elkaar gekregen. Nu wil ze niet toegeven dat dit onderzoek niet aan de verwachtingen heeft voldaan. Sterker nog, het is nu duidelijk dat het onderzoek van stamcellen die verkregen zijn uit de lichaampjes van ongeborenen lang niet zulke resultaten oplevert als het onderzoek van cellen uit navelstrengbloed. Dat bloed werd tot voor kort nog beschouwd als biologisch afval. Hoe kan de Commissie in het licht van de nieuwste berichten over geslaagde experimenten en zelfs genezing met behulp van stamcellen uit navelstrengbloed de moreel ontoelaatbare productie van menselijke embryo’s voor wetenschappelijke doeleinden blijven verdedigen? Waarom heeft commissaris Dalli ons niet in plaats van een nietszeggend standpunt een plan gepresenteerd hoe de Commissie het percentage afnamen van navelstrengbloed bij bevallingen wil verhogen? Ik hoop dat dat alleen is omdat zijn ondergeschikten al hard aan een dergelijk plan werken. Ik verwacht dat de Commissie in het kader van dat plan ook een systeem zal voorstellen waarbij de financiële last van de afname en de opslag van navelstrengbloed de ouders wordt ontnomen. Ik verwacht ook dat een heroverweging van de prioriteiten op het gebied van het stamcellenonderzoek in dit plan zal worden opgenomen.</p>
    </intervention>
  </section>
  <section id="creitem19" title="19. Spreektijd van één minuut (artikel 150 van het Reglement)">
    <intervention id="1-204-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Aan de orde zijn de opmerkingen van één minuut over kwesties van politiek belang.</p>
    </intervention>
    <intervention id="1-205-000" speaker_id="96850" name="Damien ABAD" is_mep="True" mode="spoken" nationality="France" birth_date="05-04-1980" birth_place="Nîmes" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, we zitten midden in de ergste wereldwijde financiële crisis sinds 1929 en daarom mag Europa niet werkeloos toekijken. Bovendien is de regulering van het internationale financiële stelsel geen kwestie van rechts of links of zelfs het midden; het is van toepassing op iedereen in de hele wereld. Ik ben ervan overtuigd dat Europa een leidende rol moet spelen, net als afgelopen maart, toen hij de Commissie en de lidstaten verzocht om zich te richten op het belasten van internationale financiële activiteiten.</p>
      <p sl="fr">Nu, bijna een jaar later, moeten we een tandje hoger schakelen en alles in het werk stellen om ervoor te zorgen dat Europa een bron van inspiratie en een aangever van voorstellen wordt. Daarom verzoek ik het Europees Parlement om een gezamenlijk, sterk en offensief standpunt in te nemen ten behoeve van de invoering van een belasting op financiële activiteiten op internationaal niveau.</p>
      <p sl="fr">Met het Franse voorzitterschap van de G20, dat de internationale regulering van de financiële sector tot een prioriteit heeft gemaakt, heeft Europa een uitgelezen kans in handen om als eerste met een humanistische visie te komen tegenover een voortdurend veranderende wereld. Met een dergelijke belasting zouden we een praktisch, nuttig en eerlijk instrument hebben. Europa moet alles op alles zetten, net als het Europees Parlement.</p>
    </intervention>
    <intervention id="1-206-000" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Mijnheer de Voorzitter, vandaag, 14 februari, Valentijnsdag, wil ik erop wijzen dat een op de vijf vrouwen in Europa slachtoffer is van huiselijk geweld.</p>
      <p sl="fr">In Europa heeft veertig tot vijftig procent van de vrouwen wel eens te maken gehad met seksuele intimidatie op de werkvloer. We leven in de 21e eeuw en Europa heeft nog steeds geen wetgevende maatregelen genomen om geweld tegen vrouwen uit te bannen. Het Europees Parlement heeft daar herhaaldelijk om gevraagd, de Raad heeft erom verzocht en de Commissie heeft het beloofd, maar waar blijft de Europese strategie om geweld tegen vrouwen te bestrijden?</p>
      <p sl="fr">Geweld tegen vrouwen is de ernstigste en meest voorkomende vorm van mensenrechtenschending in Europa. We hebben Europese interventie nodig om de enorme verschillen die tussen onze landen bestaan te overbruggen op het gebied van vrouwenbescherming. Uitgedrukt in cijfers kost geweld tegen vrouwen in de huiselijke sfeer – dan noem ik alleen nog deze, helaas zeer veelvoorkomende vorm – ons tegenwoordig elk halfuur 1 miljoen EUR. Als we tot een moderner en democratischer Europa willen komen, hebben we een sterke strategie nodig om de strijd aan te binden met geweld tegen vrouwen.</p>
    </intervention>
    <intervention id="1-207-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Mijnheer de Voorzitter, de ETA heeft veel leed veroorzaakt, en moet voor altijd verdwijnen. De Baskische samenleving wijst zijn misdaden af. De enige politieke optie die de ETA niet veroordeelde, is onwettig verklaard. Op 7 februari jongstleden hebben ze hun standpunt aangepast. Zij hebben een nieuwe partij opgericht die voldoet aan de eisen van de Spaanse wet en gerechtelijke uitspraken. Ze hebben dan ook gehoor gegeven aan wat al tientallen jaren geëist wordt door de Baskische samenleving, haar instellingen en wettelijke vertegenwoordigers, die zich er ook voor inzetten dat het leed van de slachtoffers erkend en gecompenseerd wordt.</p>
      <p sl="es">Gezegd moet echter wel dat de uitzonderlijke strafrechtelijke criteria die in Spanje ten aanzien van de ETA gehanteerd zijn in een aantal gevallen geleid hebben tot ernstige schendingen van de grondrechten. Uit naam van terrorismebestrijding zijn bepaalde ideologieën, en zelfs de Baskische taal, zonder gegronde redenen gecriminaliseerd. Ik heb u hier al het verhaal verteld van de krant Egunkaria . Zo zijn er meer voorbeelden, die hopelijk tot het verleden behoren.</p>
      <p sl="es">Om die redenen moeten we de deelname van die nieuwe partij aan de komende verkiezingen in mei ondersteunen.</p>
    </intervention>
    <intervention id="1-208-000" speaker_id="96708" name="Oriol JUNQUERAS I VIES" is_mep="True" mode="spoken" nationality="Spain" birth_date="11-04-1969" birth_place="Barcelona" p_group="Non" m_state="ES">
      <p sl="es">Mijnheer de Voorzitter, in de lijn van de woorden van mijn collega, de heer Bilbao, zou ik dit Huis willen zeggen dat de Spaanse regering een paar dagen geleden het proces heeft stopgezet waarbij de nieuwe Baskische politieke groepering erkend werd in het Register van politieke partijen. Naar ons idee strookt dit soort maatregelen niet met de goede praktijken in Europa, en je zou ze in degelijke gevallen niet aantreffen in andere Europese lidstaten.</p>
      <p sl="es">Wij zijn van mening dat erop gewezen moet worden dat de Spaanse staat er verschillende malen door internationale organisaties, waaronder Amnesty International, van beschuldigd is dat er nog gemarteld wordt. Wij zouden er ook op willen wijzen dat het Hof van Straatsburg het gebruik van martelingen meerdere malen veroordeeld heeft, of althans het feit dat dit onvoldoende onderzocht wordt.</p>
      <p sl="es">Wij zouden willen zeggen dat het feit dat vele ETA-gevangenen ver van hun woonplaats gevangen zitten, een duidelijke afwijking is van de algemene rechtsbeginselen, en dat het ons dan ook van essentieel belang lijkt dat de Europese Unie bij dit vredesproces betrokken wordt.</p>
    </intervention>
    <intervention id="1-209-000" speaker_id="96820" name="Marisa MATIAS" is_mep="True" mode="spoken" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">Mijnheer de Voorzitter, de prijs van voedingsmiddelen heeft een historisch hoogtepunt bereikt en is voor de zevende achtereenvolgende keer gestegen. Er zijn verschillende oorzaken die deze stijging kunnen verklaren. De eerste oorzaak heeft te maken met het recentelijk samenvallen van slechte weersomstandigheden in enkele landen, zoals Rusland en Argentinië.</p>
      <p sl="pt">Er zijn echter ook twee oorzaken van structurele aard waar ik hier op wil ingaan. In de eerste plaats zijn bepaalde producenten en consumenten van voedingsmiddelen van exporteur importeur geworden, zoals China. In de tweede plaats hebben een aantal grote multinationals hun machtspositie gebruikt om de prijzen in hun voordeel te laten werken. Het voorbeeld van de graanmarkt is het duidelijkst: die markt wordt gedomineerd door zes grote multinationals.</p>
      <p sl="pt">Die situatie leidt bij de boeren tot veel onzekerheid over de ontwikkeling van de prijzen van voedingsmiddelen. Daarom moet Europa opnieuw gaan doen waar het een tijd geleden mee is opgehouden, dat wil zeggen zijn producenten en consumenten beschermen. In een wereld waar iedereen vormen van protectie gebruikt en waar multinationals prijzen manipuleren, kunnen we niet langer naïef zijn.</p>
    </intervention>
    <intervention id="1-210-000" speaker_id="38610" name="Slavi BINEV" is_mep="True" mode="spoken" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Mijnheer de Voorzitter, ik wil mijn teleurstelling uitspreken over de procedurele apathie van de Commissie wanneer om schriftelijke antwoorden wordt verzocht.</p>
      <p sl="bg">Diverse malen ontving ik pas lang na de uiterste termijn een antwoord op mijn vraag. Niet alleen is de procedure uiterst moeizaam, de antwoorden zijn altijd vaag, laconiek en van het soort dat luidt: “U hebt gelijk, maar dit valt niet binnen mijn bevoegdheid.”</p>
      <p sl="bg">Dames en heren, ik vertegenwoordig een land waar instanties twintig jaar geleden, onder een ander politiek systeem, de verantwoordelijkheid vanzelfsprekend op elkaar afschoven en geen antwoord gaven omdat dat gemakkelijker was. Dit is niet de goede manier om te communiceren. Het is een verkeerde benadering en als de Commissie zich zo afstandelijk jegens Parlementsleden opstelt, vraag ik me af wat haar houding is jegens gewone Europese burgers. Ik vrees het antwoord.</p>
    </intervention>
    <intervention id="1-211-000" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Mijnheer de Voorzitter, het is vandaag niet alleen Valentijnsdag, maar ook de Europese Dag van de Epilepsie. Het schijnt namelijk dat Sint-Valentijn aan epilepsie leed.</p>
      <p sl="en">Het doel van de Europese Dag van de Epilepsie is de mythes en stigma’s over een aandoening waar zes miljoen mensen in de Europese Unie aan lijden, onderuit te halen. In mijn eigen land, Ierland, een klein land, moeten 37 000 mensen dagelijks met epilepsie leven. Deze campagne is gericht op het genereren van meer openheid en kennis over epilepsie en meer aandacht voor zorgkwesties voor mensen met epilepsie.</p>
      <p sl="en">Momenteel is er in mijn land een enorm tekort aan neurologen – het tekort is hier groter dan waar ook in de Europese Unie – en moet je tot wel twee jaar wachten tot je bij een specialist terecht kunt. Dat is afgrijselijk. Qua normen op het gebied van de epilepsiezorg zijn de verschillen binnen de Europese Unie schrikbarend groot.</p>
      <p sl="en">Wat we nodig hebben, zijn onderzoek en gegevens: er moet een EU-brede databank komen waar we de beste praktijken kunnen delen en we moeten iets doen aan de situatie van mensen die een normaal leven proberen te leiden maar geen auto en geen motor mogen kunnen rijden en die moeite met het dagelijks leven hebben, terwijl er met hun verstand niets mis is. Er is al het een en ander bereikt, maar er moet nog veel meer gebeuren.</p>
    </intervention>
    <intervention id="1-212-000" speaker_id="103488" name="Sergio GUTIÉRREZ PRIETO" is_mep="True" mode="spoken" nationality="Spain" birth_date="11-07-1982" birth_place="Escalona " p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, het is vandaag ook de Europese dag van de seksuele gezondheid. Dames en heren, de cijfers zijn zorgwekkend: volgens schattingen van de Wereldgezondheidsorganisatie lopen meer dan 300 miljoen mensen per jaar ongewild een geslachtsziekte op.</p>
      <p sl="es">Zoals blijkt uit waarschuwingen van het Europees forum voor seksuele gezondheid is er een verontrustende stijging van het aantal ongewenste zwangerschappen onder adolescenten als gevolg van een groot gebrek aan educatie en voorlichting onder jonge mensen. Zoals de Commissie zegt, zijn er zelfs meerdere, verschillende ongelijkheden wat betreft de toegang tot seksuele gezondheidsdiensten tussen de lidstaten, en in de lidstaten zelf, tussen de inkomensniveaus van de mensen.</p>
      <p sl="es">Om dit alles te bestrijden, hebben we een Europese strategie nodig. Slechts vijf lidstaten hebben programma’s op dit gebied, maar zij zijn er alle in geslaagd om het aantal ongewenste zwangerschappen, besmettingen met geslachtsziektes en ook het aantal abortussen terug te dringen.</p>
      <p sl="es">We hebben een gemeenschappelijke strategie nodig die gericht is op preventie door educatie, die het voorlichtingsbeleid uitbreidt, die de inspanningen voor gezinsplanning versterkt en de toegankelijkheid van anticonceptiva verbetert. We hebben een brede en ambitieuze strategie nodig zonder taboes, om de rechten van alle Europeanen op een optimale seksuele gezondheid en veiligheid te waarborgen.</p>
    </intervention>
    <intervention id="1-213-000" speaker_id="97230" name="Kristiina OJULAND" is_mep="True" mode="spoken" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Mijnheer de Voorzitter, ik wil de Europese burgers graag laten weten dat de plaatsvervangende permanente vertegenwoordiger van de Russische Federatie bij de Europese Unie me vorige week heeft gewaarschuwd dat het Europees Parlement deze week beter geen debat kan houden en geen resolutie kan aannemen over de rechtsstaat in Rusland. Als dat wel gebeurt, zal dat een krachtige reactie van het Kremlin tot gevolg hebben.</p>
      <p sl="en">Collega’s, ik vraag me af of ik het enige Parlementslid ben dat Russische diplomaten op een dergelijke manier hebben proberen te beïnvloeden. Ik vind het optreden van deze Russische diplomaat eerlijk gezegd stuitend en niet in overeenstemming met de goede diplomatieke praktijken. Het komt over als een dreigement. Ik verzeker u dat wij, de leden van dit vrij en democratisch gekozen Parlement de dictaten van het Kremlin niet kunnen – en niet zullen – volgen. We laten ons niet door Poetin manipuleren. Wij zijn Europeanen die voor echte waarden staan en niet zwichten voor dreigementen van wie dan ook.</p>
    </intervention>
    <intervention id="1-214-000" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Mijnheer de Voorzitter, in de Turks-Cypriotische gemeenschap op Cyprus voeren vakbonden, partijen en organisaties, met bepaalde verschillen in hun doelstellingen, een strijd tegen het beleid van Ankara, dat, onder andere, van de Turks-Cyprioten op politieke weg en door middel van migratie een met uitsterven bedreigde soort maakt.</p>
      <p sl="el">Het meest betreurenswaardige van de zaak zijn de respectloze en laatdunkende uitlatingen van de Turkse premier Erdogan tegenover de Turks-Cyprioten. Hij heeft min of meer geëist dat iedereen die zich verzet tegen het beleid van Ankara in het bezette deel van Cyprus wordt veroordeeld. De Turkse premier heeft nu onverhuld en direct toegegeven dat Turkije strategische belangen heeft op Cyprus en hij heeft de Turks-Cyprioten zonder succes geboden te zwijgen.</p>
      <p sl="el">Wij zijn solidair. Onze strijd is hun strijd. Hun doel is ons doel. Niet de Turks-Cyprioten vormen het probleem, zoals sommigen beweren. Het probleem is de aanmatigende en eigenmachtige politiek van Turkije.</p>
    </intervention>
    <intervention id="1-215-000" speaker_id="96707" name="Ágnes HANKISS" is_mep="True" mode="spoken" nationality="Hungary" birth_date="07-03-1950" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">Voor de uitvoering van onze eerste veiligheidsstrategie en voor een effectieve strijd tegen het terrorisme en georganiseerde misdaad is een kwalitatief hoogstaande politieopleiding onontbeerlijk in de Europese Unie: een politieopleiding die in staat is de zeer afwijkende tradities op het gebied van ordehandhaving en de zeer afwijkende capaciteiten van de verschillende lidstaten te harmoniseren en op hetzelfde niveau te tillen. Voor de Europese Politieacademie is een eervolle rol weggelegd, met de vervulling van een belangrijke taak. Het is een trieste zaak dat de CEPOL, de Europese Politieacademie, hier in het Europees Parlement bekend werd naar aanleiding van het functioneren van het vorige management dat de regels aan zijn laars lapte en de verdenking van corruptie op zich laadde. Aan de andere kant moet gezegd, al weten misschien weinig mensen dat en zal dat minder mensen interesseren dan de schandalen, dat de benoeming van nieuwe leiders in 2010 zeer gunstige processen in gang heeft gezet bij het functioneren van de Europese Politieacademie. Het is dus van belang dat we ons niet alleen met het verleden maar ook met de toekomst bezighouden. Voor de toekomstdoelen zijn in een notendop twee zaken nodig: het garanderen van de organisatorische juridische onafhankelijkheid van de Europese Politieacademie en de ontwikkelingsmogelijkheden die nodig zijn voor het nieuwe functioneren ervan. Daarvoor vraag ik uw steun en aandacht.</p>
    </intervention>
    <intervention id="1-216-000" speaker_id="97129" name="Luigi de MAGISTRIS" is_mep="True" mode="spoken" nationality="Italy" birth_date="20-06-1967" birth_place="Napoli" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, dames en heren, vandaag 14 februari is Europese epilepsiedag. Epilepsie is een ziekte waaraan zes miljoen Europeanen lijden, onder wie ongeveer 300 000 Italianen.</p>
      <p sl="it">Daarom is het belangrijk dat er in deze dagen door verenigingen, waaronder de “Associazione italiana contro l’epilessia”, bijeenkomsten worden georganiseerd om het publiek bewust te maken van deze zeer ernstige ziekte. Over epilepsie bestaat nog veel onwetendheid en er is ook een tekort aan duidelijke informatie en kennis over vele delicate aspecten.</p>
      <p sl="it">Op Europees niveau zijn er de afgelopen jaren stappen vooruitgezet, vooral via een richtlijn uit 2009. Er moet echter nog veel worden gedaan, met name om ervoor te zorgen dat degenen die deze ziekte hebben volwaardige burgers kunnen zijn. Daarbij denk ik aan werk en mobiliteit, terwijl onder schooltijd geneesmiddelen gegarandeerd beschikbaar dienen te zijn.</p>
      <p sl="it">Ik vind bezinningsdagen voor deze essentiële aspecten van de ziekte daarom erg belangrijk.</p>
    </intervention>
    <intervention id="1-217-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De werkloosheid was in december 2010 9,6 procent in de EU 27. Het aantal werklozen was 23 miljoen. In vergelijking met de situatie van een jaar eerder is het werkloosheidspercentage in twee derde van de lidstaten gestegen. Jongeren en vrouwen worden het sterkst getroffen door de economische crisis. De werkloosheid onder vrouwen in de EU 27 is gestegen tot 9,6 procent en die van jongeren tot 21 procent. In landen als Spanje, Slovenië of Litouwen is dit cijfer zelfs hoger dan 35 procent. Daarnaast is slechts 50 procent van de mensen boven de 60 nog aan het werk. Werk blijft de grootste zorg van de Europese burgers.</p>
      <p sl="ro">Ik roep de Commissie en de lidstaten op om de nodige maatregelen te nemen voor het realiseren van het sociale Europa. De Europese burgers zoeken een fatsoenlijke baan met een salaris waar men van kan leven en waarmee men toegang heeft tot sociale diensten en zorgdiensten van goede kwaliteit.</p>
      <p sl="ro">Ik roep de Commissie en de lidstaten op om met voorrang middelen toe te wijzen aan maatregelen die banen kunnen scheppen, zoals de industriële ontwikkeling op het grondgebied van de Europese Unie.</p>
    </intervention>
    <intervention id="1-218-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Mijnheer de Voorzitter, de vierjarige Adam Azab, een staatsburger van Slowakije en de Europese Unie, is in november 2008 met geweld van zijn moeder gescheiden. Zowel de Egyptische als de Slowaakse rechtbank hebben besloten het kind toe te wijzen aan de zorg van de moeder. De vader van het kind, een Egyptisch staatsburger, negeert het vonnis. De Egyptische politie en het ministerie van Binnenlandse Zaken zijn niet in staat of bereid te onderzoeken waar de kleine Adam is. Zijn moeder, Katarína Azab, heeft in Egypte twee en een half jaar met hulp van de Slowaakse ambassade haar zoon gezocht. De onrust in Egypte heeft haar gedwongen terug te keren naar Slowakije, maar zonder haar zoon. Ze leeft nog steeds met angst voor het leven en de gezondheid van haar kind. Ik wil de Commissie en het Parlement oproepen om met spoed in te grijpen en de grondrechten van hun burgers te beschermen. Ik vraag om uw hulp om de kleine Adam terug te brengen bij zijn moeder.</p>
    </intervention>
    <intervention id="1-219-000" speaker_id="39769" name="Martin EHRENHAUSER" is_mep="True" mode="spoken" nationality="Austria" birth_date="18-09-1978" birth_place="Linz" p_group="Non" m_state="AT">
      <p sl="de">Mijnheer de Voorzitter, het is nog niet zo lang geleden dat de rapporteurs voor de SWIFT-overeenkomst hier in het Parlement waren en ons hebben verzekerd dat interne Europese transactiegegevens niet onder de overeenkomst vielen. Dat was echter niet waar, zoals we nu weten. In werkelijkheid zijn in feite uitsluitend SEPA-transactiegegevens uitgesloten van de overeenkomst, maar standaard Europese transacties en zelfs spoedtransacties via SWIFTNet FIN niet. Daaruit kan derhalve geconcludeerd worden dat de SWIFT-overeenkomst ertoe zal leiden dat gegevens op grote schaal kunnen weglekken en dat een van de belangrijkste argumenten van de voorstanders van SWIFT geen stand houdt.</p>
      <p sl="de">Maar wat doet het Europees Parlement nu? Niets. Helemaal niets. Niemand laat van zich horen, men probeert alleen om deze nieuwe informatie stilletjes onder het tapijt te vegen. Dit staat in schril contrast met de Duitse Bondsdag. Daar heeft reeds een debat plaatsgevonden en ik heb vandaag ook een e-mail ontvangen van de Duitse sociaaldemocratische partij, waarin onomwonden duidelijk wordt gemaakt dat het Europees Parlement in actie moet komen. Dat is precies waartoe ik het Parlement wil oproepen. Het is mijns inziens bijzonder belangrijk dat wij een einde maken aan deze massale gegevensoverdracht en de onderhandelingen heropenen.</p>
    </intervention>
    <intervention id="1-220-000" speaker_id="28338" name="Antonio MASIP HIDALGO" is_mep="True" mode="spoken" nationality="Spain" birth_date="03-05-1946" birth_place="Oviedo" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, in een tijd van ernstige sociale spanningen kunnen we het belangrijke akkoord als gevolg van het sociaal overleg tussen regering, vakbonden en werkgevers in Spanje alleen maar toejuichen.</p>
      <p sl="es">Dit akkoord is een voorbeeld voor Europa, waarin sinds lange tijd niet zulke mijlpalen bereikt zijn. In dit verband moeten we ook speciale aandacht schenken aan de woorden van Cándido Méndez, een van de belangrijkste figuren bij het Spaanse akkoord, die op 8 februari jongstleden in Brussel de bijeenkomst van de Raad Economische en Sociale Zaken heeft bijgewoond.</p>
      <p sl="es">Op die bijeenkomst heeft Cándido Méndez de noodzaak beklemtoond om de dialoog uit te breiden tot Europees niveau, en om de vakbonden een stem en initiatief te geven in dit Europa van ons.</p>
      <p sl="es">Zo zou het moeten zijn.</p>
    </intervention>
    <intervention id="1-221-000" speaker_id="96770" name="Joanna Katarzyna SKRZYDLEWSKA" is_mep="True" mode="spoken" nationality="Poland" birth_date="17-02-1977" birth_place="Łódź" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, naar aanleiding van ons recente debat over internationale adoptie zou ik het concept van pleeggezinnen onder de aandacht willen brengen. Pleeggezinnen vormen een alternatief voor tehuizen waar kinderen verblijven tot ze worden geadopteerd of tot de problemen in hun eigen gezin van de baan zijn. Pleeggezinnen bieden een efficiënte en wenselijke oplossing voor de opvang van kinderen en zijn een unieke kans voor moeilijk opvoedbare kinderen die de minste kans hebben op adoptie.</p>
      <p sl="pl">We zouden de lidstaten moeten aanmoedigen om in de wetgeving wijzigingen aan te brengen die niet alleen traditionele vormen van opvang in pleeggezinnen verbeteren, maar ook opvang in pleeggezinnen met veel kinderen of met gespecialiseerde thuisverzorgers. Verder moeten we ervoor zorgen dat er passende financiële steun beschikbaar wordt gesteld. Het zou een goed idee zijn om verenigingen van pleeggezinnen te betrekken bij het uitwerken van voorstellen voor de juridische maatregelen waaraan op dit gebied dringend behoefte is. Bovendien is het voor pleegouders belangrijk dat er groepen worden opgericht die bestaan uit de ouders zelf, thuisverzorgers, voogden en maatschappelijke werkers, zodat alle betrokken partijen efficiënt kunnen samenwerken en elkaar wederzijds kunnen helpen en steunen bij de opvoeding van de kinderen. Minstens even belangrijk is het op grote schaal promoten van het concept van pleeggezinnen in de samenleving, om er niet alleen voor te zorgen dat hun aantal toeneemt, maar ook dat deze pleeggezinnen respect en waardering krijgen en dat hun enorme bijdrage aan de zorg voor kinderen wordt erkend.</p>
    </intervention>
    <intervention id="1-222-000" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">De situatie van nationale minderheden hangt in de eerste plaats af van de constructieve samenwerking van de politieke vertegenwoordigers van de meerderheidssamenleving en van de minderheid. De afgelopen twintig jaar is gebleken dat die Hongaarse minderheidsgemeenschappen buiten Hongarije succesvol waren, waar de bereidheid tot samenwerking bij de politieke leiding van de minderheid tegemoet werd getreden met een constructieve houding van de politieke leiding van de meerderheidssamenleving, die de minderheid als partner beschouwde, of ze nu in de regering zaten of niet. Voor deze samenwerking is geen alternatief. Ik ben zeer verheugd dat de huidige Slowaakse regering een weg is ingeslagen die op termijn zal kunnen leiden tot een historische Hongaars-Slowaakse verzoening. We moeten een eind maken aan het nationalistische tegen elkaar opbieden, waarbij het nationalisme van het ene land het nationalisme van het andere land provoceert. Ik hoop dat in de Hongaars-Slowaakse betrekkingen niet uitingen van nationalisme met elkaar wedijveren, maar vormen van minderheidsvriendelijke samenwerking. Ik hoop dat met de historische verzoening tussen de Hongaren en de Slowaken belangrijke resultaten zullen worden geboekt, want er is geen ander alternatief voor de twee landen.</p>
    </intervention>
    <intervention id="1-223-000" speaker_id="28584" name="Georgios TOUSSAS" is_mep="True" mode="spoken" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Mijnheer de Voorzitter, de volksopstanden tegen de barbaarse onderdrukkende regimes van de plutocratie in landen die deel uitmaken van de Unie voor het Middellandse Zeegebied van de Europese Unie tonen de onoverwinnelijke kracht van het volk aan en leggen tegelijkertijd de hypocrisie van de imperialisten bloot.</p>
      <p sl="el">Nu zijn de Europese Unie en de Verenigde Staten opeens heel begaan met de vrijheid van het volk en de democratie in Egypte en andere landen. Jarenlang hebben de Verenigde Staten, de ΝΑVΟ en de Europese Unie deze barbaarse regimes gesteund en hebben ze er alles aan gedaan om ze te versterken. Ze hebben de commerciële, politieke en militaire betrekkingen met hen, en met het kapitaal en de politieke vertegenwoordigers ervan, opgewaardeerd. Op deze wijze hebben zij massale armoede, verpaupering, politieke vervolgingen en enorme stromen van economische migranten en vluchtelingen gecreëerd, die opeengepakt zitten in concentratiekampen in de lidstaten van de Europese Unie en daar worden vastgehouden.</p>
      <p sl="el">Mubarak is tot op heden nog medevoorzitter van de Unie voor het Middellandse Zeegebied. De verklaringen van de Europese Unie en de Verenigde Staten tegenover het volk dat in opstand is gekomen in deze regio hebben slechts één doel: het volk in zijn strijd te desoriënteren. Het volk mag niet worden gehinderd door het ingrijpen van de Verenigde Staten en hun bondgenoten. De Communistische Partij van Griekenland roept de volkeren op om metterdaad hun solidariteit te betuigen met het volk dat in deze strijd verwikkeld is.</p>
    </intervention>
    <intervention id="1-224-000" speaker_id="97193" name="Antonello ANTINORO" is_mep="True" mode="spoken" nationality="Italy" birth_date="03-08-1960" birth_place="Palermo" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, ik wil hier de zorgen vertolken van duizenden vissersfamilies uit Zuid-Italië, met name uit de regio’s Campanië en Sicilië, die de helft van de kleine vissersvloot vertegenwoordigen. Zij ondervinden op dit moment de gevolgen van het vangstverbod voor jonge vis. Dit verbod is onrechtvaardig en zinloos en er bestaat geen enkele wetenschappelijke of politieke onderbouwing voor. Door dergelijke maatregelen te nemen wordt de Unie door onze vissers steeds meer gezien als een vijand, terwijl onze vissers met hun activiteit juist een belangrijke bijdrage aan zowel het nationale als het Europese bbp leveren.</p>
      <p sl="it">Twee à drie weken geleden heb ik samen met een aantal andere leden – enkelen van hen zijn hier vanavond aanwezig – om een ontmoeting met commissaris Damanaki gevraagd. Hoewel ons toen een ontmoeting met de commissaris is toegezegd, hebben we sindsdien niets meer vernomen. Toen heeft de commissaris zich er echter persoonlijk toe verplicht een betere oplossing te zoeken voor het probleem en blijk gegeven van een grote politieke gevoeligheid.</p>
      <p sl="it">Tot onze spijt moeten wij eens te meer vaststellen dat de Brusselse bureaucratie het wint van de politiek! Daarom acht ik het gepast dat dit Parlement zich met het Verdrag van Lissabon in de hand voor eens en altijd laat gelden, zodat er een einde komt aan dergelijke belegen en kortzichtige redeneringen.</p>
      <p sl="it">Daarom vragen we de commissaris in de plenaire vergadering verslag uit te komen brengen over deze kwestie en het probleem in het Parlement te bespreken.</p>
    </intervention>
    <intervention id="1-225-000" speaker_id="28295" name="Antolín SÁNCHEZ PRESEDO" is_mep="True" mode="spoken" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, ofschoon de partnerschapsovereenkomst voor visserij tussen de Europese Unie en Marokko voor vier jaar vernieuwd is, loopt het Protocol waarin de visserijmogelijkheden en de compensaties zijn vastgelegd af op 28 februari aanstaande.</p>
      <p sl="es">Het gevaar bestaat dat de activiteiten van de communautaire vloot die vooral gericht is op kleinschalige visserij, worden afgebroken, wat een grote impact zal hebben op gebieden en plaatsen in Europa die al zwaar getroffen zijn door de crisis. Daarnaast bestaat het gevaar dat de ontwikkeling van de duurzame visserij in het kader van het Protocol en de stroom investeringen ten gunste van de bevolking van de regio worden afgebroken.</p>
      <p sl="es">Afgelopen vrijdag heeft de Commissie de Raad verzocht toestemming te verlenen voor het openen van onderhandelingen om het Protocol te vernieuwen, en maandag aanstaande zal de Raad Landbouw en Visserij bijeenkomen.</p>
      <p sl="es">Er moet snel gehandeld worden. Daarom verzoek ik de Raad om de Commissie op die bijeenkomst een mandaat te verlenen, en ik verzoek de Commissie om komende week besprekingen te starten voor het waarborgen van een nieuw protocol met alle vereiste garanties, en ervoor te zorgen dat de activiteiten voorlopig verlengd worden zodat hun voortzetting over een toereikende periode van één of twee jaar verzekerd is, om een definitieve, volkomen bevredigende overeenkomst te sluiten.</p>
    </intervention>
    <intervention id="1-226-000" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Mijnheer de Voorzitter, er zijn wereldwijd ongeveer een miljard mensen die chronisch ondervoed zijn of honger lijden. Als gevolg van de dramatische stijging van de voedselprijzen in 2008 braken in een dertigtal landen in de wereld voedselrellen uit. Vandaag hebben de voedselprijzen bijna het peil van 2008 bereikt. Deze situatie is onder andere het gevolg van de algemene economische crisis. Met het oog hierop is het absoluut noodzakelijk dat wij al het mogelijke doen om manieren te vinden om de voedingsmiddelen op mondiaal niveau eerlijk te verdelen. In de Europese Unie wordt helaas vaak vergeten dat het gemeenschappelijk landbouwbeleid in de eerste plaats een beleid is dat erop gericht is om voor alle Europese consumenten een goede voorziening van voedsel van hoge kwaliteit tegen een correcte prijs te garanderen. We mogen niet toelaten dat er nog meer marktregulerende instrumenten worden afgeschaft. Dat geldt ook voor mechanismen die de voorraden – onder meer de graanvoorraden – op een voldoende hoog niveau houden. Het is tevens onontbeerlijk om een einde te maken aan de speculatie op deze markt. Het is schandalig en immoreel dat concerns die enkel uit zijn op meer winst de regels van de vrije markt verstoren en er zo voor zorgen dat wereldwijd miljoenen mensen honger moeten lijden.</p>
    </intervention>
    <intervention id="1-227-000" speaker_id="96807" name="Ivailo KALFIN" is_mep="True" mode="spoken" nationality="Bulgaria" birth_date="30-05-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Mijnheer de Voorzitter, uit een representatief onderzoek blijkt dat slechts 4 procent van de Bulgaarse studenten deelnemen een uitwisselingsprogramma’s voor studenten zoals Erasmus. De voornaamste reden voor dit lage aantal zijn financiële beperkingen.</p>
      <p sl="bg">De enige manier om in 2020 het doel van 20 procent aan studentenmobiliteit te bereiken is om het financieringsmechanisme te herzien. Twee soorten maatregelen kunnen hiervoor worden bedacht. De eerste is kredieten voor studentenmobiliteit. In een studie van de London School of Economics wordt voorgesteld een Europees instrument voor de creditering van studentenuitwisselingen in het leven te roepen, wat zal leiden tot grotere interesse van studenten.</p>
      <p sl="bg">Het tweede soort maatregel betreft een toename van stipendia voor studentenuitwisseling. Stipendia dringen sociale ongelijkheid terug en zijn de meest effectieve investering om hogere onderwijskundige normen te bewerkstelligen en om het concurrentievermogen van de Europese economie te versterken. Er dienen meer middelen te worden vrijgemaakt uit zowel Europese als nationale begrotingen, zodat studenten het zich kunnen veroorloven om deel te nemen aan Europese mobiliteitsprogramma’s.</p>
    </intervention>
    <intervention id="1-228-000" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik verwelkom de burgerbewegingen in Tunesië en Egypte, die erin geslaagd zijn om twee dictatoriale regimes, die al decennialang aan de macht zijn, omver te werpen. Naast de zorg om de toekomst van het Arabische gebied, waarvan de stabiliteit bepalend is voor het mondiale evenwicht, moeten we meer zorg hebben voor de toestand van de inwoners, zowel binnen als buiten de Europese Unie.</p>
      <p sl="ro">Sinds het begin van de economische crisis heeft de redding van het financieel-bancaire systeem en van het begrotingsevenwicht van de overheid de prioriteit gevormd. De last van de recessie leidt echter tot onvoorspelbare effecten met grote geopolitieke gevolgen. De stijging van de voedselprijzen en de werkloosheid heeft in Tunesië en Egypte geleid tot een verdieping van de wanhoop vanwege de dictatoriale regimes. Het gebrek aan perspectief en de steeds zwaarder drukkende omstandigheden beïnvloeden ook de geestesgesteldheid van een aantal lidstaten, met name in het oosten en zuiden van de Europese Unie. Ik ben van mening dat er nu meer aandacht moet worden besteed aan het levenspeil van de mensen, anders lopen we het risico op onverwachte uitingen van onvrede door een bevolking waarvan continu offers wordt gevraagd.</p>
    </intervention>
    <intervention id="1-229-000" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, dames en heren, ik zou hier de ernstige situatie aan de orde willen stellen waarin Italiaanse vissers verkeren. Zij mogen op dit moment geen jonge vis vangen en dat verbod berokkent duizenden gezinnen, wier inkomen afhankelijk is van deze activiteit, directe schade.</p>
      <p sl="it">De enige vangstperiode voor deze jonge vis loopt van begin januari tot 31 maart. De tijd verstrijkt zonder dat commissaris Damanaki en haar diensten ook maar iets ondernemen.</p>
      <p sl="it">Op 1 februari jongstleden heb ik samen met vier andere collega’s – onder wie de heer Antinoro die hier aanwezig is – er bij de commissaris op aangedrongen snel te handelen. De commissaris heeft ons toen beloofd binnen enkele dagen te antwoorden. Tot op heden hebben we echter nog geen enkele reactie gekregen. Daaruit blijkt dat de commissaris niet in staat is te reageren in een situatie waarin direct had moeten worden opgetreden.</p>
    </intervention>
    <intervention id="1-230-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Mijnheer de Voorzitter, ik wil mijn zorg uitspreken over de goedkeuring in de Europese Raad van de overeenkomst over een nieuw model voor economisch bestuur. In de eerste plaats is dit model alleen bedoeld voor lidstaten in het eurogebied. Andere lidstaten hebben alleen het recht om te helpen bij de coördinatie van dit model. Dit werpt de vraag op waarom alleen lidstaten in het eurogebied speciale economische reddingsmaatregelen verdienen. Lidstaten buiten het eurogebied zien zich ook voor enorme economische en financiële moeilijkheden geplaatst en hebben in de toekomst wellicht ook hulp nodig.</p>
      <p sl="lt">Ik meen dat er hier een tamelijk negatief precedent wordt geschapen in de Europese Unie. Het dreigt een zogeheten Europa van twee snelheden in de hand te werken. Hierdoor zou Europa steeds meer uiteenlopende groei- en ontwikkelingscijfers vertonen. Het idee van een verenigde Europese Unie zou verwateren, tot teleurstelling van onze burgers.</p>
    </intervention>
    <intervention id="1-231-000" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">Mijnheer de Voorzitter, ik heb inderdaad niet om spreektijd gevraagd, maar ik dank u dat u me in de gelegenheid stelt om mijn medeleven te betonen met de families van de mensen die afgelopen donderdag, 10 februari, om het leven zijn gekomen bij een tragisch vliegtuigongeval in mijn woonplaats Cork in Ierland.</p>
      <p sl="en">Als de brandweerdienst op de luchthaven van Cork niet zo snel had gehandeld en de brand aan boord van het vliegtuig niet had geblust, waren er nog zes mensen meer omgekomen. Twee mensen bleven zelfs ongedeerd bij het ongeluk, ondanks het feit dat het toestel twee keer over de kop ging op de landingsbaan.</p>
      <p sl="en">Aangezien wij als leden van dit Parlement zelf regelmatig vliegen, is het belangrijk dat we er oog voor hebben dat de brandweerdiensten op alle luchthavens in de Unie het hoogst mogelijke niveau van paraatheid moeten hebben om op dit soort rampen te kunnen reageren.</p>
    </intervention>
    <intervention id="1-232-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Hiermee is dit onderdeel beëindigd.</p>
    </intervention>
  </section>
  <section id="creitem20" title="20. Agenda van de volgende vergadering: zie notulen"/>
  <section id="creitem21" title="21. Sluiting van de vergadering"/>
</text>
