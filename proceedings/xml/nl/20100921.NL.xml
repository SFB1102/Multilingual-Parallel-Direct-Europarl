<?xml version='1.0' encoding='utf-8'?>
<text id="20100921.NL" lang="nl" date="2010-09-21" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Aan de resoluties van het Parlement gegeven gevolg: zie notulen"/>
  <section id="creitem3" title="3. Veiligstelling van de aardgasvoorziening (debat)">
    <intervention id="2-007" speaker_id="28269" name="De Voorzitter" is_mep="True" mode="spoken">
      <p sl="nl">Aan de orde is het verslag van Alejo Vidal-Quadras, namens de Commissie industrie, onderzoek en energie, over het voorstel voor een verordening van het Europees Parlement en de Raad betreffende maatregelen tot veiligstelling van de aardgasvoorziening en houdende intrekking van Richtlijn 2004/67/EG (COM(2009)0363 - C7-0097/2009 - 2009/0108(COD)) (A7-0112/2010).</p>
    </intervention>
    <intervention id="2-008" speaker_id="4308" name="Alejo Vidal-Quadras" is_mep="True" mode="spoken" role="rapporteur">
      <p sl="es">Mijnheer de Voorzitter, de laatste jaren zijn we er meerdere malen getuige van geweest hoe kwetsbaar de lidstaten zijn op het gebied van energie, met name wat betreft de gasvoorziening.</p>
      <p sl="es">De onderbrekingen van de voorziening in het noorden en oosten van de Europese Unie in de winters van 2005-2006 en 2008-2009 waren een echte nachtmerrie. Door de afgelopen strenge winters in Europa is het nog meer onze plicht geworden alles in het werk te stellen om dergelijke situaties in de toekomst te voorkomen.</p>
      <p sl="es">Het grootste deel van de energie van de Unie wordt geïmporteerd, en daarom kan diplomatie een belangrijke rol spelen op dit strategisch gebied. Wij ons zijn bewust van de inspanningen die de Commissie zich op dit vlak getroost en we waarderen die bijzonder, maar we dienen ons uit te rusten met mechanismen die een meer rechtstreeks effect sorteren.</p>
      <p sl="es">We mogen niet vergeten dat het in de voorzieningscrises die we hebben meegemaakt onmogelijk was de getroffen lidstaten op adequate wijze te helpen, als gevolg van de regels van de nationale markten en het gebrek aan interconnecties.</p>
      <p sl="es">De verordening waarover wij gaan stemmen heeft tot doel een flinke stap vooruit te zetten om dit probleem op te lossen. We hebben lange tijd geprobeerd vooruitgang te boeken in dit dossier en de moeilijkheden te overwinnen die voortvloeien uit de verschillende nationale opvattingen. Het is een lang en zwaar onderhandelingsproces geweest.</p>
      <p sl="es">Het onderhavig akkoord toont aan dat de lidstaten verder hebben gekeken dan hun eigen specifieke belangen en een sterker Europese benadering hebben aanvaard. Wanneer de verordening eenmaal is aangenomen, zullen we een krachtig instrument hebben waarmee we de zekerheid van de gasvoorziening in de Unie als geheel kunnen vergroten.</p>
      <p sl="es">De verordening is, na het succesvolle resultaat van de trialogen met de Raad, unaniem goedgekeurd in de Commissie industrie, onderzoek en energie.</p>
      <p sl="es">Ik zou deze gelegenheid willen aangrijpen om alle schaduwrapporteurs te bedanken voor hun uitstekend werk, dat in de eindtekst weerspiegeld wordt. Ook dan ik de leden van de commissies voor hun standpunten. Een significant aantal van hun belangrijke amendementen zijn opgenomen in de tekst.</p>
      <p sl="es">Tevens zou ik de Commissie willen bedanken voor haar waardevolle steun aan de medewetgevers en mijn erkentelijkheid willen betuigen voor de vruchtbare samenwerking met het Spaanse voorzitterschap van de Raad, dat ons voortdurend op de hoogte heeft gehouden van de vooruitgang van zijn werkzaamheden.</p>
      <p sl="es">Deze verordening waarborgt de gasvoorzieningszekerheid van alle Europese burgers, die zullen merken dat zij voortaan bij een crisis beter beschermd zullen zijn. Bovendien verschaft zij de lidstaten een zekere speelruimte door hen in staat te stellen nog meer beschermde klanten op te nemen, zoals overheidsdiensten.</p>
      <p sl="es">Niettemin moet het op zich legitieme streven van de lidstaten om de consumenten op hun nationale markten te beschermen, in evenwicht worden gebracht met een solidariteitsplicht jegens de burgers van de overige lidstaten van de Unie.</p>
      <p sl="es">In geval van een crisis zijn gasbedrijven er uit hoofde van de verordening toe verplicht om beschermde klanten voor een ononderbroken periode van minimaal 30 dagen van gas te voorzien. Verder moeten de lidstaten hun eigen infrastructuur zodanig aanleggen dan wel vernieuwen dat de integratie van de interne energiemarkt wordt verdiept en het bestaan van “energie-eilanden” beperkt wordt.</p>
      <p sl="es">Een van de belangrijkste verdiensten van deze verordening is het feit dat zij een daadwerkelijke capaciteit om gas in beide richtingen te vervoeren verplicht stelt in de gasinterconnecties van alle lidstaten, en op die manier voldoet aan de criteria van noodzakelijkheid en levensvatbaarheid. Een dergelijke bidirectionele stroomcapaciteit zal het middels investeringen op korte termijn en tegen aanvaardbare kosten mogelijk maken om de voorziening in Europa op een nooit eerder gekende manier te diversifiëren. Een duidelijk voorbeeld hiervan is de gasleiding Yamal, die Polen, de republiek Tsjechië, Slowakije en Duitsland van aardgas voorziet via Wit-Rusland.</p>
      <p sl="es">Een andere prestatie van het Parlement is de belangrijke rol die is toebedeeld aan de Commissie, die vetorecht krijgt bij specifieke maatregelen als zij van oordeel is dat deze een gevaar kunnen betekenen voor de gasvoorzieningszekerheid van andere lidstaten.</p>
      <p sl="es">Verder zal de Commissie, via de Groep coördinatie gas, in crisissituaties een beslissende rol spelen in de coördinatie tussen de lidstaten. Deze verordening biedt een concrete oplossing voor een reëel probleem. Zij versterkt de gasvoorzieningszekerheid en verplicht alle marktdeelnemers samen te werken om ernstige problemen in de gasvoorziening in de toekomst aan te pakken.</p>
      <p sl="es">Een behoorlijke en efficiënte marktwerking, de aanleg van interconnecties en diversificatie van leveranciers en aanvoerroutes zijn de beste bescherming tegen crises in de toekomst.</p>
      <p sl="es">Mijnheer de Voorzitter, de verordening betreffende de veiligstelling van de gasvoorziening houdt een ingrijpende kwalitatieve verandering in: de lidstaten laten hun zuiver nationale programma’s achter zich en omarmen een ambitieuze Europese aanpak.</p>
      <p sl="es">Het is waar dat het twee crises met gevaarlijke gevolgen gevergd heeft om het EU-geweten bij sommige lidstaten wakker te schudden, maar hun spijt is welkom als die tot hetzelfde leidt als berouw.</p>
      <p sl="es">Ten slotte, mijnheer de Voorzitter, is deze verordening een historische mijlpaal op de weg naar gasvoorzieningszekerheid in de Unie, en een overtuigend bewijs van de grote waarde van ons geweldige integratieproject. De adequate en snelle tenuitvoerlegging van deze verordening zal een duidelijk signaal zijn aan onze leveranciers, die meestal ook onze vrienden zijn, namelijk dat wat de gasvoorziening betreft in de Unie niet langer het motto geldt van “ ieder voor zich”. Het is vervangen door “ allen voor één en één voor allen”.</p>
    </intervention>
    <intervention id="2-009" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie . − Mijnheer de Voorzitter, dames en heren, aardgas is een belangrijke factor in ons energiebeleid en de desbetreffende strategie is duidelijk: we willen ten eerste een doeltreffend Europees wetgevingskader voor de gasvoorzieningszekerheid en ten tweede een diversificatie van de bevoorradingsbronnen en -routes bij gasinvoer. Bovendien willen we de nodige infrastructuur verder ontwikkelen en consolideren en in onderhandelingen met onze energiepartners en de transitlanden één lijn trekken als het om de Europese belangen gaat. En bij dit alles moeten we de goede werking van de interne markt waarborgen.</p>
      <p sl="de">De gascrisis van januari vorig jaar en de ontwikkelingen die zich in juni tussen Moskou en Minsk hebben voorgedaan, hebben bevestigd dat we de goede weg zijn ingeslagen met onze gasstrategie. Daarom ben ik dankbaar dat de onderhandelingen die tussen het Parlement en de lidstaten op basis van het Commissievoorstel zijn gevoerd, binnen een jaar tot een constructief resultaat hebben geleid. Dit is goed nieuws voor het bedrijfsleven en de burgers in de Europese Unie! Ik dank het Europees Parlement, en met name u, mijnheer Vidal Quadras, voor uw bemiddelingsinspanningen. U was van een goed resultaat overtuigd en heeft dit resultaat ook op een overtuigende wijze weten te bereiken. Tevens dank ik de lidstaten voor hun bereidheid om bevoegdheden over te dragen en opgenomen te worden in een Europees kader.</p>
      <p sl="de">Overigens is deze ontwerpverordening de eerste wetgevingstekst die op het alomvattend artikel inzake energie van het nieuwe Verdrag van Lissabon is gebaseerd. U slaat hiermee vandaag een heel nieuwe weg in en maakt gebruik van uw nieuwe, uitgebreide bevoegdheden. Niemand kan een onderbreking van de gastoevoer uitsluiten. Preventief handelen is dus des te noodzakelijker. Wij zijn ervan overtuigd dat een nauwe samenwerking met de lidstaten op het gebied van de gasvoorziening thans meer dan ooit nodig is. Wij adviseren momenteel Polen, om er voor te zorgen dat de nieuwe gasleverantieovereenkomst tussen Rusland en Polen van meet af aan verenigbaar is met het EU-recht en formele inbreukprocedures worden voorkomen.</p>
      <p sl="de">Wij zijn verheugd dat het Parlement pleit voor een gemeenschappelijke Europese aanpak, voor sneller preventief optreden, nieuwe technische opties, zoals bidirectionele stroomcapaciteit, uitbreiding van de infrastructuur en een gemeenschappelijk extern energiebeleid. Ook steunen wij het voorstel van het Parlement om de interne markt te monitoren en te realiseren. De verplichte minimumnormen voor elk particulier huishouden zijn een teken van solidariteit en van de verantwoordelijkheid die de EU voor haar burgers neemt. Overal in Europa moet een noodvoorraad van 30 dagen worden aangelegd voor extreme omstandigheden, zoals het uitvallen van de infrastructuur, temperatuurschommelingen of pieken in de vraag. Een voorzieningszekerheid van 30 dagen is weliswaar niet wat men een stevig vangnet zou kunnen noemen, maar vormt wel een basis die ons de winter en eventuele toekomstige crisis met meer vertrouwen tegemoet doet zien.</p>
      <p sl="de">We moeten nog meer met één stem spreken, naar binnen toe aan ons standpunt werken – zoals we nu doen – en naar buiten toe eensgezind optreden.</p>
      <p sl="de">Tal van maatregelen die deel uitmaken van de verordening zijn al ten uitvoer gelegd – onder meer wat betreft de gasinfrastructuur en de bidirectionele stroomcapaciteit. Met middelen die het Parlement heeft toegewezen steunen we momenteel 31 projecten op het gebied van aardgas. Het bedrag van 1,4 miljard euro zorgt ervoor dat nog eens een veelvoud daarvan aan particuliere en openbare middelen vlot getrokken wordt. In de afgelopen maanden werden daarmee vele doelstellingen van de verordening verwezenlijkt. Toch moet er nog veel werk worden verzet. Ik ben ervan overtuigd dat het niet bij deze verordening zal blijven. Daarom kijk ik nu al met belangstelling uit naar de tussenbalans over twee à drie jaar en naar een eventuele verlenging van de verordening en een bijstelling en uitbreiding van de doelstellingen ervan.</p>
      <p sl="de">Wij pleiten ervoor dat de verordening na aanneming snel wordt toegepast. De Commissie is voornemens vroegtijdig in actie te komen om ten aanzien van vraagstukken op het gebied van externe energiebetrekkingen een gemeenschappelijke benadering te garanderen. De Groep coördinatie gas, die wordt voorgezeten door de Commissie en maandelijks bijeenkomt, zal als gevolg van de verordening een grotere rol gaan spelen. Wij zijn ingenomen met het feit dat de samenwerking niet alleen op Europees niveau, maar ook op regionaal niveau zal plaatsvinden, bijvoorbeeld in de vorm van het proefproject waarbij de drie Baltische staten Estland, Letland en Litouwen in het kader van het Interconnectieplan voor de energiemarkt in het Oostzeegebied (BEMIP) zijn betrokken. Kortom, ook binnen de Europese dimensie bestaat er behoefte aan regionale oplossingen.</p>
      <p sl="de">Ik kan u verzekeren dat de Commissie naar een breed debat over infrastructuur streeft. Het infrastructuurpakket dat we in november willen indienen biedt daarvoor de juiste gelegenheid, net als de volgende financieringsperiode.</p>
      <a text="(Applaus)"/>
    </intervention>
    <intervention id="2-010" speaker_id="28299" name="Bogusław Sonik" is_mep="True" mode="spoken">
      <p sl="pl">rapporteur voor advies van de Commissie milieubeheer, volksgezondheid en voedselveiligheid . – De Europese burger verwacht dat de Europese Unie maatregelen en besluiten neemt die het gemeenschappelijke beheer van de supranationale infrastructuur zichtbaar en concreet maken. Deze verordening voldoet aan die verwachting. Het gaat de burger in eerste instantie om vervoer en de mogelijkheid om via snelle trein-, weg- en luchtverbindingen snel naar een willekeurige plaats in Europa te reizen, maar ook zekerheid speelt een rol, inclusief de energievoorzieningszekerheid.</p>
      <p sl="pl">Dit Parlement vindt al een aantal jaar dat energievoorziening een strategisch beleidsthema moet zijn. Europa mag niet afhankelijk zijn van slechts één leverancier. In Midden- en Oost-Europa komt het gros van de leveringen echter uit Rusland. Gazprom heeft al meerdere keren gasleveringen bemoeilijkt en daarmee aardgas ingezet als strategisch wapen om de politieke invloed van Moskou te vergroten. Polen en Poolse leden van het Parlement hebben gewezen op het zelfzuchtige karakter van de noordelijke gaspijpleiding, een investering die is ondernomen zonder de lidstaten van de Europese Unie te raadplegen.</p>
      <p sl="pl">De verordening over solidair gasbeleid die vandaag voorligt, verwoordt het Europese besef dat we alleen gezamenlijk een effectief en solidair systeem voor gaslevering en -distributie kunnen opbouwen. Een systeem waarin geen enkel land in de kou blijft staan als de gaskraan wordt dichtgedraaid. Om de bepalingen van deze verordening uit te kunnen voeren, hebben we echter de politieke wil van de regeringen en financiële inspanning van de Europese Unie nodig.</p>
    </intervention>
    <intervention id="2-011" speaker_id="96934" name="Sandra Kalniete" is_mep="True" mode="spoken">
      <p sl="lv">rapporteur voor advies van de Commissie interne markt en consumentenbescherming . – Dank u, mijnheer de Voorzitter. Dit is een heel belangrijk verslag en ik ben blij dat de resolutie van het Parlement de zorgen weerspiegelt van de lidstaten die op energiegebied geïsoleerd zijn doordat zij grotendeels afhankelijk zijn van aanvoer uit derde landen en geen infrastructuur hebben die hen met andere lidstaten van de Europese Unie verbindt. Ik hoop dat het door het aannemen van deze resolutie mogelijk wordt projecten te ontwikkelen voor een gemeenschappelijk energiebeleid. Namens de Commissie interne markt en consumentenbescherming kan ik tot mijn genoegen opmerken dat het Parlement dit voorstel op verschillende punten heeft verbeterd. Ten eerste is de categorie consumenten voor wie de gastoevoer in extreme omstandigheden wordt gewaarborgd, preciezer omschreven en duidelijker gedefinieerd. Ten tweede is de werking van het Europese solidariteitsbeginsel versterkt en specifieker gemaakt. Daarin lig de nadruk op regionale samenwerking en uitbreiding van de bevoegdheden en de verantwoordelijkheid van de Commissie. Ten slotte is ondubbelzinnig prioriteit gegeven aan marktinstrumenten in plaats van niet-marktinstrumenten voor de oplossing van verstoringen in de toevoer. Deze instrumenten moeten alleen worden ingezet in omstandigheden waaronder de markt de toevoer aan beschermde consumenten niet kan garanderen. Ter afsluiting wil ik de heer Vidal-Quadras bedanken voor de uitstekende samenwerking.</p>
    </intervention>
    <intervention id="2-012" speaker_id="28297" name="Jacek Saryusz-Wolski" is_mep="True" mode="spoken">
      <p sl="en">rapporteur voor advies van de Commissie buitenlandse zaken . − Mijnheer de Voorzitter, energiezekerheid is een van de belangrijkste elementen om de toekomst te kunnen waarborgen. Energie is een publiek goed en het is de plicht van de EU om dit goed te verstrekken aan haar burgers. De vraag is niet of maar hoe de Gemeenschap moet handelen om de lidstaten energiezekerheid te bieden. Hiervoor zijn twee elementen vereist: ten eerste goede wetgevende instrumenten en ten tweede politieke visie en de wil om die instrumenten te implementeren.</p>
      <p sl="en">Wat betreft het wetgevingspakket – waarover de rapporteur, de heer Vidal-Quadras, op zeer effectieve wijze heeft onderhandeld – is volgens mijn inschatting, vergeleken met de aanvankelijke ambities, tweederde van de doelstellingen inzake energiezekerheid voor de gehele EU bereikt. Het pakket biedt ons ambitieuze regels op het gebied van infrastructuur, introduceert een systeem voor reacties op noodsituaties door de Gemeenschap en bevat de verplichte toepassing van het solidariteitsprincipe, overeenkomstig artikel 194 van het Verdrag.</p>
      <p sl="en">Er zijn echter ook enkele belangrijke nalatigheden, met name wat betreft de externe dimensie van het energiebeleid van de EU. In de verordening wordt de rol van de hoge vertegenwoordiger weggelaten en wordt slechts vaag verwezen naar de zuidelijke corridor, Nabucco of de samenwerking met onze ENB-partners.</p>
      <p sl="en">De totale tekst betekent echter een enorme vooruitgang – of kan dit betekenen als de verordening naar behoren ten uitvoer wordt gebracht.</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-013" speaker_id="28225" name="Herbert Reul" is_mep="True" mode="spoken">
      <p sl="de">namens de PPE-Fractie . – Mijnheer de Voorzitter, beste collega's, om te beginnen een woord van dank aan de collega's die zo intensief aan dit project hebben gewerkt, met name mijnheer Vidal-Quadras. Dit bewijst dat de Europese politiek in staat is op crises te reageren en effectieve oplossingen te bieden.</p>
      <p sl="de">We hebben vaker dit soort situaties met betrekking tot de voorzieningszekerheid meegemaakt. Het probleem van de voorzieningszekerheid heeft zich daardoor duidelijk doen gevoelen. We werden tot handelen gedwongen, en we hebben dan ook gehandeld. We hebben oplossingen gevonden die niet voor het oprapen lagen, die ook nieuwe instrumenten vergen en die – en dat is het bijzondere eraan – nu juist niet alleen Europese infrastructuurnormen en gemeenschappelijke regels voor preventie- en noodplannen vaststellen, en die niet alleen de – door de commissaris terecht benadrukte – garantie bieden dat we in de toekomst 30 dagen lang zekerheid kunnen waarborgen, maar ook hebben aangetoond dat we in staat zijn compromissen te vinden, die vervolgens tot haalbare oplossingen leiden. Dit was een moeilijk proces, maar inmiddels staat vast dat zowel de rol als de verantwoordelijkheid van de bedrijven die de netwerken aanleggen en ervoor verantwoordelijk zijn, van centraal belang zijn. Een andere belangrijke factor is een flexibel beleid, dat geen verplichtingen oplegt die uiteindelijk noch economisch noch verstandig en zinvol zijn, zoals de flexibele benadering ten aanzien van de noodzakelijke bidirectionele stroomcapaciteit. We zeggen dus niet dat alles koste wat het kost moet gebeuren, maar dat we de nodige speelruimte moeten behouden om per geval te kunnen beslissen en ook de samenwerking op regionaal gebied te kunnen versterken.</p>
      <p sl="de">Tevens is het belangrijk erop te wijzen dat de lidstaten zich van hun verantwoordelijkheden moeten kwijten, maar dat, als zij niet tot een oplossing komen, de Commissie er een taak bij krijgt. De Commissie krijgt een sterkere rol, maar zij bezit geen exclusieve beslissingsbevoegdheid. Zij beslist alleen wanneer er geen andere oplossing mogelijk blijkt, en zij heeft laatste woord. We hebben dus flexibiliteit nodig, regelingen waarbij de lasten binnen de perken blijven. Last but not least moeten we voor oplossingen zorgen, en dat is het goede nieuws voor de mensen in Europa.</p>
    </intervention>
    <intervention id="2-014" speaker_id="2295" name="Hannes Swoboda" is_mep="True" mode="spoken">
      <p sl="de">namens de S&amp;D-Fractie . – Mijnheer de Voorzitter, allereerst wil ik natuurlijk collega Vidal-Quadras hartelijk danken voor zijn goede verslag en vooral voor de goede samenwerking met de schaduwrapporteurs. Bovendien wil ik mijn dank uitspreken aan de voorzitter van de commissie, die leiding heeft gegeven aan de gesprekken met het Spaanse voorzitterschap.</p>
      <p sl="de">We hebben een goed resultaat bereikt. Natuurlijk gaat het om solidariteit op Europees niveau – dat punt staat centraal –, om de gemeenschappelijke uitbreiding van het pijpleidingnetwerk, om bidirectionele stroomcapaciteit en vooral om de bescherming van kwetsbare consumenten. Zoals gezegd is dat nu geregeld, en wel door rechtstreekse wetgeving. Sommigen hebben hierop kritiek geuit, maar deze rechtstreekse wetgeving is belangrijk om een duidelijk signaal te kunnen afgeven.</p>
      <p sl="de">De commissaris heeft al een voorzichtige blik op de toekomst geworpen door te zeggen dat het hier niet bij zal blijven. Dat wil ik onderschrijven. We moeten nog heel wat stappen doen. Onlangs heeft de groep van Jacques Delors een verslag gepresenteerd over de mogelijkheid om een Europese energiegemeenschap op te richten. Ik weet dat onze Voorzitter hier een sterk voorstander van is. Ik ben daar erg blij over omdat ik van mening ben dat het een essentieel onderdeel van de vooruitgang en voortzetting van de Europese eenwording zou zijn om een Europese gemeenschap op energiegebied in het leven te roepen, zonder daarvoor het Verdrag te wijzigen. Want het is ook belangrijk dat we niet in een discussie over Verdragswijzigingen verzeild raken. Solidariteit moet op de eerste plaats komen.</p>
      <p sl="de">Mijn tweede punt is het gemeenschappelijk intern en extern optreden. Wat bedoel ik met "intern optreden"? Ik denk daarbij aan de infrastructuur die nog fors moet worden uitgebreid – de commissaris heeft daar ook op gewezen. Hoe meer we op zonne-energie en windkracht overstappen, des te meer moeten we onze infrastructuur ontwikkelen. Naast meer opslagcapaciteit moeten we ervoor zorgen dat andere energieproducenten uitkomst kunnen bieden zolang er nog niet genoeg zonne- en windenergie wordt geleverd. Daarom is deze interconnectie van de Europese infrastructuur zo belangrijk.</p>
      <p sl="de">Wat betreft het extern optreden: in de Unie is er meer en meer sprake van een interne markt, daarbuiten niet. Rusland kent geen gemeenschappelijke, open markt, maar monopolistische, door de staat beheerde structuren. Als we met dergelijke landen te maken hebben, moeten we gemeenschappelijk optreden, in de zin van een gemeenschappelijk extern energiebeleid, maar misschien ook in de vorm van een gemeenschappelijk optreden van Europese gasondernemingen, om betere prijzen en voorwaarden te kunnen bedingen. Natuurlijk moeten we ook infrastructuur zoals Nabucco en andere projecten ontwikkelen. Dat is voor mij vandaag aanleiding om een stap verder te doen in de richting van een gemeenschappelijk Europees energiebeleid.</p>
    </intervention>
    <intervention id="2-015" speaker_id="37324" name="Adina-Ioana Vălean" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, allereerst wil ik de rapporteur, de heer Vidal-Quadras, graag feliciteren met zijn uitstekende werk aan dit belangrijke verslag. Elke winter worden wij er weer aan herinnerd dat Europa afhankelijk is van de gastoevoer vanuit Rusland, Oekraïne en andere landen. Energievoorzieningszekerheid is een prioriteit geworden voor de EU, en dat is zeer welkom.</p>
      <p sl="en">Deze wetgeving is een positieve stap in de richting van minder kwetsbaarheid van Europa en geeft onze burgers tevens de garantie dat er gas zal worden geleverd in geval van een ernstige verstoring; de prijzen blijven betaalbaar en solidariteit zal prevaleren. Er moet echter nog meer worden gedaan. We moeten aanvoerroutes en energiebronnen blijven diversifiëren. Afhankelijk van de vraag of je Roemeens, Nederlands of Fins bent, heeft energievoorzieningszekerheid een andere betekenis. Onze diverse geopolitieke situaties vragen om een Europese benadering en een Europese benadering vraagt om een volledige totstandbrenging van de energiemarkt.</p>
      <p sl="en">Ik vertel echt niets nieuws als ik zeg dat er nog altijd veel protectionistische barrières bestaan binnen de EU. Protectionisme is schadelijk voor de markt en dus schadelijk voor consumenten, zorgt ervoor dat de prijzen hoog blijven en ondermijnt onze voorzieningszekerheid. Wat echter wel nieuw is, is een politicus die zegt dat de politiek zich verre moet houden van het energiebeleid, en dat is wat ik hier luid en duidelijk zeg. Elke dag horen we weer over dubbelzinnige contracten, afspraken die achter gesloten deuren worden gemaakt, monopolies en politieke afspraken.</p>
      <p sl="en">In Roemenië is de vormgeving van onze energiestrategie in handen van enkele personen in de veiligheidsraad, onder leiding van de president. Rekenschap en verantwoording? Niet voor de Roemenen. Democratie? Niet voor de Roemenen. En toch draaien de Roemeense burgers op voor de gevolgen van dit beleid wanneer zij aan het einde van het jaar hun dure gasrekening ontvangen.</p>
      <p sl="en">Het is tijd om te vragen om meer transparantie, rekenschap en democratie in de manier waarop onze lidstaten omgaan met hun energiebeleid. Anders kunnen wij de situatie voor consumenten niet verbeteren. Laat de vrije markt de prijzen reguleren. Dit zal ongetwijfeld beter gaan dan wanneer politici dit doen. We hebben de Commissie nodig om protectionistische barrières en gedragspatronen weg te nemen.</p>
    </intervention>
    <intervention id="2-016" speaker_id="4432" name="Claude Turmes" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, mijn gelukwensen aan collega Vidal-Quadras en allen die bij de onderhandelingen waren betrokken. Mijn gelukwensen ook aan het Spaanse voorzitterschap, dat ons werkelijk heeft geholpen om op dit terrein vooruitgang te boeken. Er is een goed evenwicht gevonden tussen de interne markt en planning voor de toekomst, tussen het regionaal en het Europees niveau. Ik ben ook blij dat het element dat wij bijzonder hebben benadrukt, de bidirectionele stroomcapaciteit, een prominente plaats in de verordening heeft gekregen.</p>
      <p sl="de">Met het oog op de toekomstige ontwikkeling wil ik graag nog drie punten noemen. Ten eerste zijn wij van mening dat op het gebied van infrastructuur vooral de noord-zuid-verbindingen nog kunnen worden uitgebreid, dat wil zeggen in Polen, Hongarije en Slowakije. Het is heel belangrijk dat we meer noord-zuid-verbindingen tot stand brengen. Met betrekking tot de opslag van gas moeten we over de vraag nadenken die ook door de heer Swoboda is opgeworpen: als gas een grotere rol gaat spelen op de elektriciteitsmarkt, en daar ziet het naar uit, dan hebben we snelle opslagcapaciteit nodig. We moeten bekijken of onze infrastructuur over langzame of snelle opslagcapaciteit beschikt en we moeten meer de nadruk leggen op dergelijke snelle opslagcapaciteit.</p>
      <p sl="de">Ten tweede ontbreekt het volgens mij absoluut aan geschikte gegevens om te kunnen inschatten hoe de vraag naar gas zich in de toekomst zal ontwikkelen. Welke gevolgen heeft de EU-richtlijn betreffende de energieprestaties van gebouwen? Wat zijn de gevolgen als een land als Duitsland zegt dat in 2050 alle gebouwen in dat land, zowel nieuwe als oude, energieneutraal zullen zijn? Het PRIMES-model is niet gedetailleerd en niet onafhankelijk genoeg omdat het door dezelfde man is ontworpen die ook de scenario's voor Eurelectric ontwikkelt. We hebben dus betere gegevens nodig, ook om zinloze investeringen te voorkomen.</p>
      <p sl="de">Ten derde komen de staatshoofden en regeringsleiders op 4 februari bijeen. Ik vind dat de Commissie vóór deze belangrijke top op 4 februari een document dient voor te leggen met een evaluatie van de actuele situatie op de wereldmarkt voor gas. Door de ontdekking van schaliegas in de VS is meer vloeibaar gas beschikbaar gekomen. Wat zijn de gevolgen als er schaliegas in Europa zou worden ontdekt? De Commissie moet met een document komen waaruit de staatshoofden en regeringsleiders kunnen opmaken hoe de situatie op de gasmarkt er momenteel uitziet. Volgens mij is die situatie een stuk positiever dan twee à drie jaar geleden.</p>
    </intervention>
    <intervention id="2-017" speaker_id="28358" name="Konrad Szymański" is_mep="True" mode="spoken">
      <p sl="pl">namens de ECR-fractie . – Felicitaties zijn zeker op zijn plaats, omdat de heer Vidal-Quadras niet alleen de architect is van het compromis dat wij met de Raad hebben bereikt, maar ook van de ongekend grote consensus tussen de politieke krachten in dit Parlement. Dat is heel belangrijk. De ECR-fractie steunt dit compromis, ondanks het feit dat het Parlement in eerste instantie ambitieuzere maatregelen had voorgesteld, vooral op het gebied van de bouw van infrastructuur en de politieke betrokkenheid van de Europese Unie bij het oplossen van crisissituaties, ook op internationaal gebied.</p>
      <p sl="pl">We kunnen stellen dat de oorspronkelijke versie van de verordening veel meer verplichtingen bevatte voor zowel bedrijven als lidstaten. Wat nu voor ons op tafel ligt, biedt veel meer mogelijkheden. Het is alleen te hopen dat lidstaten en bedrijven dit niet als excuus gaan gebruiken om onverschillig toe te kijken hoe Rusland het gaswapen inzet in Midden-Europa. Hopelijk bindt de Commissie resoluut de strijd aan met Gazprom, dat zijn monopoliepositie misbruikt om uit politieke overwegingen niet alleen volledige controle te houden over de gaspijpleidingen, inclusief de leidingen op het grondgebied van de Europese Unie, maar ook over de grondstof, zelfs nadat die is verkocht op de EU-markt. Dit gaat ten koste van de gemeenschappelijke markt, de concurrentie, de consumentenrechten en tot slot de ontwikkeling van nieuwe technologieën in de gasindustrie.</p>
      <p sl="pl">Natuurlijk, de verordening had beter kunnen zijn, maar voorlopig is zij nog steeds een uitgelezen kans en de beste garantie voor een Europees energiebeleid als een crisis uitbreekt in de gasvoorziening. De verordening verdient daarom vandaag de breedst mogelijke steun.</p>
    </intervention>
    <intervention id="2-018" speaker_id="28215" name="Jacky Hénin" is_mep="True" mode="spoken">
      <p sl="fr">namens de GUE/NGL-Fractie . – Mijnheer de Voorzitter, moeten wij energiezekerheid en -onafhankelijkheid waarborgen? Ja. Maar om deze zekerheid en onafhankelijkheid volledig te kunnen waarborgen, is het absoluut noodzakelijk dat wij gas en andere energiebronnen aan de schadelijke invloed van de speculatieve markten onttrekken door hen als publieke goederen te bestempelen, en dat wij tariefovereenkomsten afsluiten waarmee rekening wordt gehouden met de bevolking van de producerende landen en de energievoorziening van Europese consumenten wordt veiliggesteld. Dit zou de taak kunnen zijn van een Europees energieagentschap onder toezicht van het Parlement en de Raad.</p>
      <p sl="fr">De Unie moet niet optreden als vertegenwoordiger van de aardgas- en aardoliemultinationals, zeker niet na de ramp die wij onlangs voor de kust van Florida hebben meegemaakt. Multinationals trekken zich niets aan van de belangen van consumenten. Ze dienen uitsluitend hun aandeelhouders, terwijl ze volledig voorbijgaan aan de rechten van de bevolkingen van aardgasproducerende landen om vrij te kunnen beschikken over de producten van hun bodem.</p>
      <p sl="fr">In tegenstelling tot onze rapporteur ben ik er niet van overtuigd dat de vrije marktwerking en de activiteiten van particuliere ondernemingen in de aardgassector de gasvoorziening in de Unie zullen veiligstellen. Om de aardgasvoorziening voor alle burgers van de Unie te verzekeren is het noodzakelijk om de grote aardgasconcerns te nationaliseren en om, op basis van deze entiteiten, een Europese belangengroep op te richten die onder multinationaal en, bovenal, publiek toezicht staat.</p>
    </intervention>
    <intervention id="2-019" speaker_id="96660" name="Niki Tzavela" is_mep="True" mode="spoken">
      <p sl="el">namens de EFD-Fractie . Mijnheer de Voorzitter, mijnheer Vidal-Quadras, ik wil u gelukwensen met uw uitstekende verslag. Daarmee wordt orde op zaken gesteld in onze interne markt. Ik wilde echter het volgende verduidelijken. Europa heeft zijn grote probleem, het probleem van de alternatieve aardgasleveranciers, veiliggesteld noch opgelost.</p>
      <p sl="el">Integendeel, ik zou zeggen dat als wij nagaan met welke leveranciers wij duurzaamheid kunnen waarborgen van de door Europa geplande aardgasleidingen, wij zien dat er uiteindelijk maar één leverancier over blijft. Rusland heeft gasleverantieovereenkomsten gesloten met elke mogelijke leverancier van Europa, zelfs met Iran. U kunt zich dus gemakkelijk voorstellen hoe efficiënt Rusland ons omsingeld heeft. Ik vind het prima, mijnheer de commissaris, maar dan zou u toch in samenwerking met de heer Tajani een voorstel moeten doen voor handelstoezeggingen op basis van wederkerigheid met Rusland, zodat wij van onze kant Rusland economisch gezien kunnen vastleggen.</p>
      <p sl="el">Daarom vraag ik u of u overweegt meer vaart te zetten achter het LNG-actieplan. Er zijn daarvoor leveranciers in Noord-Afrika en de Golf. Bent u van plan om het aantal LNG-terminals in de Middellandse Zee te verhogen? Er zijn alternatieve leveranciers, en ik verzoek u om dit vraagstuk de noodzakelijke aandacht te geven.</p>
    </intervention>
    <intervention id="2-020" speaker_id="102887" name="Béla Kovács" is_mep="True" mode="spoken">
      <p sl="hu">Dames en heren, de mondiale uitbreiding en internationalisering van de handel in aardgas heeft het risico met zich meegebracht dat internationale, politieke en economische conflicten een direct of indirect effect hebben op de geharmoniseerde gasmarkt, waardoor de werking daarvan en dientengevolge ook de voorzieningszekerheid in gevaar worden gebracht. Elk gasmarktmodel kan per definitie alleen maar kortetermijnproblemen op het gebied van capaciteit, levering, technische en technologische zaken en prijsveranderingen aanpakken en alleen maar de kosten van de dienstverlening als geheel proberen te minimaliseren. Juist daarom moet voorzieningszekerheid worden gedefinieerd als een garantie dat verbruikers die behoefte hebben aan een ononderbroken voorziening continu de beschikking hebben over de vereiste gashoeveelheid tegen een redelijke prijs. Bij het opstellen van het beleid op het gebied van voorzieningszekerheid moet speciale aandacht worden besteed aan huishoudelijke verbruikers die afhankelijk zijn van de temperatuur en niet kunnen veranderen van energiesoort. Deze verbruikers verkeren niet in de positie dat ze de zekerheid van hun gasvoorziening voor zichzelf kunnen afdwingen. Op de inmiddels volledig geliberaliseerde gasmarkt is het de plicht van de staat, de regering en de regulerende instanties om ervoor te zorgen dat in het algemene dienstverleningscontract alle aanvaardbare eisen van de dienstverlening zijn opgenomen.</p>
    </intervention>
    <intervention id="2-021" speaker_id="96901" name="Arturs Krišjānis Kariņš" is_mep="True" mode="spoken">
      <p sl="lv">Mijnheer de Voorzitter, commissaris, we zijn allemaal afhankelijk. In Europa zijn we afhankelijk van de energietoevoer uit derde landen. We zijn met name afhankelijk in de gassector, waar zich een grote afhankelijkheid van één aanvoerland, te weten Rusland, voordoet. We weten dat Rusland als leverancier problematisch kan zijn. Als gevolg van het geschil tussen Rusland en Oekraïne zaten in januari 2009 bijvoorbeeld verscheidene EU-lidstaten zonder aardgastoevoer. Wat is de oplossing? De oplossing is uiteraard tweeledig. De eerste oplossing is, zoals verschillende sprekers hebben gezegd, diversificatie van de voorziening. De tweede is de ontwikkeling van een interne markt met interconnecties. Dus als we het hebben over een gemeenschappelijk Europees energiebeleid, bedoelen we de noodzaak om een goed werkende interne markt te ontwikkelen die ons kan beschermen. Waar schuilt het probleem? Het probleem is dat er in Europa op het ogenblik diverse landen en regio’s zijn die volkomen zijn afgesneden van de rest van de Europese Unie. Met name de Baltische staten zijn volkomen geïsoleerd en volledig afhankelijk van gastoevoer uit Rusland. Dit heeft er bijvoorbeeld toe geleid dat consumenten in de Baltische staten momenteel 30 procent meer voor hun aardgas betalen dan dezelfde consumenten in Duitsland. Derhalve ben ik er ten volle van overtuigd dat deze verordening, waartoe de Commissie het initiatief heeft genomen en die de heer Vidal-Quadras heeft afgerond, een stap in de goede richting is. Dit is de goede richting maar we moeten de reis afmaken. We moeten een einde maken aan het isolement van verschillende lidstaten door te investeren in infrastructuur die een gemeenschappelijke markt mogelijk maakt en die de voorwaarden kan scheppen voor een vrije interne markt met aardgasvoorzieningszekerheid. Dank u wel.</p>
    </intervention>
    <intervention id="2-022" speaker_id="28349" name="Teresa Riera Madurell" is_mep="True" mode="spoken">
      <p sl="es">Mijnheer de Voorzitter, commissaris, het Parlement is er hier vandaag aan herinnerd dat de crisis van januari 2009 iets meer aan het licht heeft gebracht dan onze afhankelijkheid op energiegebied. We hebben geleerd dat een aanzienlijk deel van het probleem binnen onze grenzen ligt. Zo kan Spanje bijvoorbeeld de getroffen nieuwe lidstaten niet te hulp schieten, ook al heeft het de middelen daartoe</p>
      <p sl="es">Ik zou u eraan willen herinneren, dames en heren, ook al lijkt dat vanzelfsprekend, dat de interne solidariteit vereist dat gas gemakkelijk door de hele Unie kan worden verplaatst, zonder technische of contractuele belemmeringen, en vooral door middel van grensoverschrijdende interconnecties, die thans nog allesbehalve optimaal zijn.</p>
      <p sl="es">Daarin ligt de waarde van deze verordening, die de bouw van interconnecties duidelijk koppelt aan de voorzieningszekerheid, en de nadruk legt op de noodzaak om de bronnen te diversifiëren en een einde te maken aan “energie-eilanden”.</p>
      <p sl="es">Mijnheer de Voorzitter, staat u mij toe dat ik mijn betoog afsluit met gelukwensen aan het adres van de Commissie, de heer Vidal-Quadras, en het Spaanse voorzitterschap, omdat ze in recordtijd een bijdrage hebben geleverd aan de verwezenlijking van Europese solidariteit op energiegebied.</p>
    </intervention>
    <intervention id="2-023" speaker_id="28243" name="Jorgo Chatzimarkakis" is_mep="True" mode="spoken">
      <p sl="de">Mijnheer de Voorzitter, om te beginnen wil ik commissaris Oettinger danken en mijnheer Vidal-Quadras van harte feliciteren met zijn verslag. Mede dankzij de ondersteuning van het Spaanse voorzitterschap is een uitstekend verslag tot stand gekomen. Aardgas is belangrijk en zal steeds belangrijker worden. Claude Turmes heeft in zijn toespraak ook gezegd dat we een andere visie moeten ontwikkelen. In het land dat ik vertegenwoordig is één op de twee huishoudens afhankelijk van aardgas, maar 40 procent van dat gas is afkomstig uit Rusland.</p>
      <p sl="de">Daarom is het een belangrijke en positieve stap dat de bestaande richtlijn wordt aangevuld met een verordening. Daarmee worden preventieplannen, preventieve maatregelen en noodplannen met drie crisisniveaus ingevoerd. We willen geen herhaling van de situatie die zich in de crisiswinter van 2009 heeft voorgedaan. We willen niet dat Europese partnerlanden of buurlanden weer in de kou komen te zitten. Daarom is dit verslag ook een bewijs van onze gemeenschappelijke Europese verantwoordelijkheid, die niet beperkt is tot de lidstaten van de EU, maar zich ook tot de buurlanden uitstrekt.</p>
      <p sl="de">Dames en heren, de verordening is prima, maar we moeten ook andere wegen inslaan. Daarom ben ik verheugd over de aankondiging van commissaris Oettinger dat in dit verband alle infrastructuurmaatregelen – waarvan sommige, zoals Nabucco, Nord Stream en South Stream reeds werden genoemd – zullen worden gesteund, zodat voor diversificatie wordt gezorgd en we niet meer afhankelijk zijn van toelevering uit één bron. Daarnaast hebben we echter ook opslagfaciliteiten nodig. Duitsland beschikt over opslagcapaciteit voor 70 dagen, dat is niet in elk land het geval. We moeten wat dit betreft de normen in alle landen verhogen. En we moeten voor een energiemix blijven zorgen. Dat blijft onze grootste uitdaging, die we gezamenlijk moeten aanpakken. Ik dank u hartelijk en spreek de wens uit dat deze verordening een succes wordt.</p>
    </intervention>
    <intervention id="2-024" speaker_id="96713" name="Evžen Tošenovský" is_mep="True" mode="spoken">
      <p sl="cs">Mijnheer de Voorzitter, mijnheer de commissaris, in januari 2009 stond Europa op zijn kop als gevolg van de problemen met de gastoevoer uit Rusland. We noemen dat de gascrisis van januari 2009. Uiterste voorzichtigheid is hier echter geboden, want de crisis trof slechts een deel van de EU en uit analyses bleek dat het eerst en vooral om een structureel probleem ging. We moeten dus niet bezwijken voor de verleiding om al te veel te gaan reguleren, want als er nu in reactie op de leverantieproblemen veel of zelfs overmatig veel opslagcapaciteit moet worden aangelegd en er overmatig gereguleerd wordt, gaat de gasprijs onnodig omhoog. Dat zou het leven van de eindgebruikers onnodig compliceren en het concurrentievermogen onnodig verzwakken.</p>
      <p sl="cs">Er zijn in dit verslag wat mij betreft uiterst redelijke conclusies neergelegd die een waarborg vormen voor de flexibiliteit van de algehele aanpak. Tevens ben ik uitermate ingenomen met het standpunt van commissaris Oettinger die stelt dat na enige tijd de gevolgen van het verslag op de gasprijs moeten worden geanalyseerd en bekeken moet worden wat het totale effect van de getroffen maatregelen op de gasmarkt was.</p>
    </intervention>
    <intervention id="2-025" speaker_id="96994" name="Fiorello Provera" is_mep="True" mode="spoken">
      <p sl="it">Mijnheer de Voorzitter, geachte collega's, de Europese gasproductie neemt voortdurend af en de vraag naar energie zal, vooral in de nabije toekomst toenemen als het verwachte herstel van de economie zich aandient.</p>
      <p sl="it">Het is dus erg belangrijk om vooral in tijden van crisis, wanneer de gasbevoorrading van externe geopolitieke factoren afhangt, beleid voor een overvloedige en zekere bevoorrading uit te voeren.</p>
      <p sl="it">Deze verordening leidt tot een sterke verbetering van de coördinatie tussen de verschillende partijen in de gassector en voorkomt situaties zoals die van de Russisch-Oekraïense crisis, zonder de bevoegdheden van elke lidstaat op energiegebied ter discussie te stellen.</p>
      <p sl="it">Ik feliciteer de rapporteur, de heer Vidal-Quadras, en ik bedank hem omdat hij rekening heeft gehouden met enkele voor ons zeer belangrijke amendementen. Ik neem ook met genoegen nota van wat de commissaris heeft gezegd, namelijk dat hij meer en nauwere regionale samenwerking in deze sector wenst en ik bedankt hem voor deze aandacht.</p>
    </intervention>
    <intervention id="2-026" speaker_id="96751" name="Nick Griffin" is_mep="True" mode="spoken">
      <p sl="en">Mijnheer de Voorzitter, advocaten hebben de gewoonte achter ambulances aan te jagen: als er ergens een ongeluk is gebeurd, is er altijd wel een parasiet die eropaf snelt om te profiteren van andermans tegenslag. De pleitbezorgers van de Europese Unie zijn een speciaal soort ambulancejagers: van het verzinsel van de door de mens veroorzaakte opwarming van de aarde tot aardbevingen en bosbranden, elke crisis is voor hen een excuus om nog meer macht te grijpen.</p>
      <p sl="en">De gascrisis tussen Rusland en Oekraïne was een kunstmatig probleem dat werd veroorzaakt door neoconservatieve inmenging in de politiek van Oost-Europa. Als antwoord hierop moet er een einde komen aan dit ophitsende gedrag en moeten we de naties van Europa vrij laten om zelf het gas te kopen dat Rusland aan ons moet verkopen. In plaats daarvan gebruikt de EU de crisis echter als een excuus om de macht over de gastoevoer te grijpen en ons allemaal verstrikt te doen raken in een web van onderlinge afhankelijkheid, dat in het leven is geroepen om een Unie af te dwingen waar kiezers anders nooit mee zouden instemmen.</p>
      <p sl="en">Het gaat hier helemaal niet om gastoevoer. Het gaat om de sluipende tirannie van een socialistische superstaat, die misleiding gebruikt om alles te grijpen wat niet op democratische wijze kan worden verkregen. Wanneer deze superstaat het masker van redelijke noodzakelijkheid laat vallen, wordt zijn nieuw fascisme aan ons opgelegd, en dat zal zeker niet met zachte hand gaan. Daarom moet iedereen die van vrijheid houdt, tegen dit verslag stemmen.</p>
    </intervention>
    <intervention id="2-027" speaker_id="4423" name="Amalia Sartori" is_mep="True" mode="spoken">
      <p sl="it">Mijnheer de Voorzitter, geachte collega’s, ik bedank collega Vidal-Quadras voor zijn uitstekende verslag en voor zijn enorme en algemeen erkende bemiddelingskwaliteiten, waardoor we in een enkele lezing een verordening kunnen aannemen waarover een ruime consensus bestaat.</p>
      <p sl="it">Ook ik stem graag samen met mijn delegatie en mijn fractie vóór deze verordening omdat deze zonder twijfel een belangrijke vooruitgang betekent ten opzichte van het tot nu toe gevolgde beleid, ook al is de verordening slechts een belangrijke bouwsteen in een traject waarin we ons steeds moeten inspannen voor nieuwe en ambitieuze beleidsplannen, zoals de commissaris al aankondigde.</p>
      <p sl="it">Ik steun de publieke en officiële keuze van het Parlement voor een beleid van solidariteit op de interne markt, een beleid dat tevens een waarschuwing is voor wie de afgelopen jaren te vaak heeft gespeculeerd. We moeten echter onze corridors, bronnen en de kwaliteit van de energiebronnen diversifiëren. In dit opzicht vind ik dat er meer aandacht moet worden geschonken aan het vraagstuk van de zuidelijke corridor.</p>
      <p sl="it">Ik ben het absoluut eens met het feit dat de markt de enige echte garantie vormt in de strijd tegen de risico’s die gepaard gaan met de toevoer, maar dan moet er wel en markt zijn, en dus moeten wij garanderen dat de markt dankzij verordeningen, richtlijnen, financiële middelen, meervoudige netwerken en meervoudige leveringsbronnen concurrerend is, zodat er geen monopolie meer is in deze sector, noch wat de bronnen, noch wat de netwerken betreft.</p>
    </intervention>
    <intervention id="2-028" speaker_id="28380" name="Marek Siwiec" is_mep="True" mode="spoken">
      <p sl="pl">De zekerheid van de gasvoorziening is een uitzonderlijk en strategisch onderwerp waar totaal vier commissies aan hebben gewerkt. U zegt hier dat de werkzaamheden kort duurden, maar alles we alles bij elkaar optellen, duurden zij juist bijzonder lang. Er zijn adviezen opgesteld en standpunten uitgewisseld. Het onderwerp is uitzonderlijk omdat het gaat over geopolitiek, technologie en techniek, maar vooral over de kern van de Europese solidariteit. Hoever gaan we bij het opbouwen van een gemeenschappelijke markt op dit gebied? Hoever willen we dat de solidariteit gaat? In hoeverre zijn de grote, sterke landen bereid om in crisissituaties de zwakkere en minder goed voorbereide landen onder hun hoede te nemen?</p>
      <p sl="pl">Er is een compromis gesloten, een compromis waar we blij mee zijn, zoals met ieder compromis. Het is goed dat het er is. Ik herinner me echter dat we met de eerste, ambitieuze doelstellingen verder wilden gaan. Voor de Fractie van de Progressieve Alliantie van Socialisten en Democraten in het Europees Parlement is veiligstelling het belangrijkste woord uit de titel van het verslag. Maar het gaat wel om veiligstelling met een kleine 'v', de veiligstelling van gewone mensen die hun rekeningen betalen, de krant lezen en er achter komen dat iemand hun gaskraan zomaar kan dichtdraaien. De zorgen van deze mensen, die iedere winter weer bang zijn dat hun gaskraan wordt dichtgedraaid, die bang zijn dat ze steeds meer moeten gaan betalen, neemt dit verslag een beetje weg. Het is dus goed dat het op deze manier is voorgesteld.</p>
      <p sl="pl">Maar laten we ook eerlijk zijn tegen elkaar. We konden het hier niet eens worden over wie onder welke voorwaarden bepaalt wanneer er sprake is van een noodsituatie in de gasvoorziening. Voorgesteld is dat een bedreigd land dit kan doen. Het eerste voorstel hield in dat twee landen dit kunnen doen, maar dat heeft het ook niet gehaald. Nu zitten we met een vage definitie die zegt dat bepaalde organen hier verder over zullen discussiëren. We zetten dus een klein stapje, maar wel in de goede richting.</p>
    </intervention>
    <intervention id="2-029" speaker_id="96825" name="Norica Nicolai" is_mep="True" mode="spoken">
      <p sl="ro">Ik wil twee dingen benadrukken. In de eerste plaats het belang van productie- en doorvoerlanden. Tegelijkertijd wil ik de rapporteur bedanken voor het feit dat hij ons de mogelijkheid biedt om hierover te debatteren, en ook voor de wijze waarop hij dit onderwerp heeft behandeld.</p>
      <p sl="ro">Als rapporteur voor Turkmenistan ben ik van mening dat dit land een van de belangrijkste leveranciers van de Europese Unie is, gezien de reserves waarover dat land beschikt en de kansen die er bestaan voor openstelling naar de Europese Unie, zoals Turkmenistan zich al heeft opengesteld naar andere Aziatische landen, met name naar China. Ik denk dat alle Europese projecten, waaronder Nabucco en White Stream, afhangen van de betrekkingen met dit land. In deze context denk ik dat het verbeteren van de betrekkingen met de productielanden buitengewoon nuttig kan zijn en tegelijkertijd de door de Europese Unie opgelegde normen kunnen worden gehandhaafd. Het engagement dat deze landen laten zien in wat niet alleen een economisch, maar ook een democratisch en strategisch partnerschap met de Europese Unie is, moet worden gekoesterd in het externe beleid van de Europese Unie.</p>
      <p sl="ro">In de tweede plaats wil ik wijzen op het belang van mijn eigen land, Roemenië, als doorvoerland. Ik denk dat Roemenië en Bulgarije allebei een stabiliserende rol kunnen spelen.</p>
    </intervention>
    <intervention id="2-030" speaker_id="23788" name="Adam Bielan" is_mep="True" mode="spoken">
      <p sl="pl">In deze tijd is energiezekerheid een van de belangrijkste voorwaarden voor soevereiniteit. De Europese Unie moet daarom zo snel mogelijk samenhangend beleid op dit gebied vaststellen. De geldende richtlijn inzake gascrises stamt uit 2004 en is absoluut niet meer toereikend om bestaande risico's het hoofd te bieden, omdat zij niet in staat is om landen, vooral de Midden- en Oost-Europese landen, te beschermen tegen weken durende beperkingen van de gasleveranties. Tijdens de twee Russisch-Oekraïense gascrises in 2008 en 2009 hebben wij aan den lijve ondervonden hoe ernstig dit risico is.</p>
      <p sl="pl">Het feit dat we met het aannemen van de nieuwe verordening eindelijk starten met de formulering van een gemeenschappelijk energiebeleid is verheugend: beter laat dan nooit. Deze verordening moet leiden tot mechanismen voor het coördineren van maatregelen als zich een nieuwe gascrisis voordoet en tot verbetering van de infrastructuur die de gassystemen van de lidstaten met elkaar verbindt. Het compromis dat met de Raad is bereikt is zeker niet ideaal. Ik vond de oorspronkelijke voorstellen van het Europees Parlement aanzienlijk beter. Als we echter de huidige, gebrekkige rechtssituatie in aanmerking nemen, ben ik ondanks alles van mening dat we de gepresenteerde voorstellen moeten steunen.</p>
    </intervention>
    <intervention id="2-031" speaker_id="96654" name="Jaroslav Paška" is_mep="True" mode="spoken">
      <p sl="sk">In de verordening betreffende de veiligstelling van de aardgasvoorziening wordt gereageerd op problemen die zich hebben gemanifesteerd tijdens de energie- en gascrisis begin vorig jaar.</p>
      <p sl="sk">De door de Commissie voorgestelde verordening bevat een breed scala aan maatregelen met het ambitieuze doel om een hogere graad van energiezekerheid te bereiken voor de hele Europese Unie. Op verscheidene punten hebben we in de parlementaire commissies de oorspronkelijke tekst van het voorstel moeten preciseren of verbeteren. Het Parlement heeft de rol van het bedrijfsleven bij de coördinatie van noodsituaties nader gespecificeerd, de omvang van het gebruik van bidirectionele stroom aangepast en de kostenverdeling voor nieuwe, grensoverschrijdende investeringen in de infrastructuur opgelost. Het heeft de voorwaarden voor het mechanisme van de Europese Gemeenschap voor het automatisch uitroepen van de noodtoestand gespecificeerd en aan laten sluiten op de preventie- en noodplannen van de lidstaten. Het Parlement heeft maatregelen voor de omgang met gevoelige bedrijfsinformatie voorgesteld, zodat deze niet kan worden misbruikt. Ondanks de grote inspanningen van zowel de rapporteur als de parlementaire commissies zijn vele vragen echter onopgelost gebleven. Dat geldt vooral voor de definitie van beschermde afnemers en de toepassing van de N-1-norm voor de infrastructuur. Na de aanname van de richtlijn zullen we op deze vragen nog terug moeten komen.</p>
    </intervention>
    <intervention id="2-032" speaker_id="28291" name="Romana Jordan Cizelj" is_mep="True" mode="spoken">
      <p sl="sl">Vandaag bespreken we waarschijnlijk een van de belangrijkste documenten van deze zittingsperiode. Heel wat van onze burgers zijn namelijk tijdens het koudste deel van de winter in 2009 bevroren omdat hun radiatoren koud zijn gebleven. Juist in dergelijke noodgevallen, wanneer de gastoevoer in Europa ernstig wordt verstoord, kunnen we Europese solidariteit tonen.</p>
      <p sl="sl">De genoemde verordening is het bewijs dat we het welzijn van het individu in onze werkzaamheden centraal stellen. De verordening definieert namelijk alle huishoudens die op het gasdistributienet zijn aangesloten als beschermde afnemers. Op basis van deze verordening moeten maatregelen worden getroffen die ook in uitzonderlijke omstandigheden een voldoende toevoer garanderen. Dat betekent dat we de infrastructuur moeten uitbouwen, zowel in de lidstaten als tussen de lidstaten. We moeten ook zorgen voor de goede werking van gaslussen, dus voor bidirectionele stroom. Bovendien moeten we een efficiënt plan met preventieve maatregelen voor noodgevallen uitwerken.</p>
      <p sl="sl">Ik wil hier de Commissie aanmoedigen om vastbesloten van de lidstaten te verlangen dat ze tijdig aan de eisen uit de verordening voldoen. Ik ben tevreden dat de rapporteur ook heeft geluisterd naar de argumenten van individuele lidstaten en met hun specifieke omstandigheden rekening heeft gehouden. Deze oplossingen zijn ook relevant voor Slovenië, waar de bestaande combinatie van gastoevoer uit Rusland en Algerije volstaat om aan de standaardvraag te voldoen, ondanks de tekortkomingen bij de N-1-norm.</p>
      <p sl="sl">Tot slot feliciteer ik de rapporteur, de heer Alejo Vidal-Quadras, die de onderhandelingen in het Parlement en tussen de instellingen bedreven heeft geleid. Hij heeft echt uitstekend werk geleverd en ik hoop dat het bij de stemming door een grote meerderheid zal worden gesteund.</p>
    </intervention>
    <intervention id="2-033" speaker_id="39317" name="Anni Podimata" is_mep="True" mode="spoken">
      <p sl="el">Mijnheer de Voorzitter, allereerst wil ik de heer Vidal-Quadras van harte gelukwensen met zijn belangrijke bijdrage aan het veelomvattend compromis dat, let wel, in eerste lezing met de Raad kon worden bereikt.</p>
      <p sl="el">Met de nieuwe verordening worden de ernstige, endogene gebreken in de gasvoorzieningszekerheid van de Unie aangepakt door sterkere maatregelen te treffen op Europees niveau, de bevoegdheden van de Europese Groep coördinatie gas uit te breiden, criteria vast te stellen voor vroegtijdige waarschuwing en waakzaamheid en natuurlijk door bepalingen vast te stellen voor de bescherming van en een betere dienstverlening aan consumenten en met name aan de meest kwetsbare bevolkingsgroepen, die onze fundamentele prioriteit moeten zijn.</p>
      <p sl="el">Ik wil er echter op wijzen dat wij – zoals het Parlement steeds weer beklemtoont – een einde moeten maken aan de onsamenhangende aanpak van de vraagstukken inzake energievoorzieningszekerheid en over moeten stappen op een coherent Europees energiebeleid. Daarbij moeten wij in een eerste fase de regionale samenwerking versterken en projecten voor differentiatie van energiebronnen en bevoorradingsroutes bevorderen, zoals Nabucco en ITGI, die aanvullende en geen concurrerende projecten zijn en een beslissende rol kunnen spelen in de voorzieningszekerheid van de Unie.</p>
    </intervention>
    <intervention id="2-034" speaker_id="28320" name="Ivo Strejček" is_mep="True" mode="spoken">
      <p sl="cs">Mijnheer de Voorzitter, de energiecrisis van vorig jaar was weliswaar onaangenaam, maar heeft niet gewezen op een structureel falen van de markt. Overmatige regulering van de gasmarkt of de gasleverantiemarkt is dan ook niet nodig, zeker omdat deze uiteindelijk alleen maar tot hogere gasprijzen voor de eindgebruiker leidt. Ik heb dienaangaande drie opmerkingen. Allereerst dient er een waterdichte definitie te worden opgesteld van zogeheten beschermde klanten, dit om te voorkomen dat het er teveel worden, wat uiteraard tot hogere gasprijzen voor de eindgebruiker leiden zou. Ten tweede dient er bij de vastlegging van de minimale verplichte leveringsduur uitermate voorzichtig te werk te worden gegaan. Geen zestig dagen dus, maar eerder dertig dagen, want anders moeten er gigantische voorraden worden aangehouden, wat opnieuw zijn weerslag zou hebben op de prijzen voor de eindgebruiker. Ten derde is het noodzakelijk een nauwkeurige definitie op te stellen van de zogeheten koudste periode.</p>
    </intervention>
    <intervention id="2-035" speaker_id="96792" name="Bogdan Kazimierz Marcinkiewicz" is_mep="True" mode="spoken">
      <p sl="pl">Ik wil mijn waardering uitspreken voor de rapporteur, de heer Vidala-Quadras, die een jaar geleden voor de buitengewoon moeilijke taak werd gesteld om een verslag op te stellen over energiezekerheid op het gebied van de veiligstelling van de aardgasvoorziening van de Europese Unie. Zowel het Europees Parlement als de Raad zijn zich ten volle bewust van het gezamenlijk bereikte akkoord. De verordening over de veiligstelling van de gasvoorziening moet een instrument worden in handen van de Commissie, de lidstaten en hun autoriteiten maar ook van de gasbedrijven, zodat zij tijdig maatregelen kunnen treffen om de gevolgen van een onderbreking van de gastoevoer te voorkomen. We hebben de rapporteur horen zeggen dat deze wetgeving het antwoord is op een reëel probleem waarmee de Europese Unie geconfronteerd wordt.</p>
      <p sl="pl">De huidige situatie wijst in de richting van een nieuwe crisis. Ik doel hiermee op de gebeurtenissen rond het contract tussen Polen en Rusland. Dit is een nieuwe uitdaging voor de Commissie. Polen is momenteel het slagveld waarop de Commissie en de Russische Federatie hun strijd over de invoering van het derde pakket voor de liberalisering van de gasmarkt uitvechten. Als de Commissie dit wil testen, dan moet zij dit doen in een land met een gediversifieerde gasvoorziening en niet in Polen, dat op dit gebied bijzonder beperkte mogelijkheden heeft. Polen dreigt nu in een ernstige energiecrisis terecht te komen met een tekort ter hoogte van 1,7 miljard kubieke meter. Dit kan betekenen dat de Poolse economie instort. Wij verwachten steun van de Commissie bij het oplossen van de ontstane problemen. Hierbij moet vermeld worden dat Polen een transitland is en niet het eindpunt van het Russische systeem. Ik hoop dat de ontwikkelingen aan de oostgrenzen van de Europese Unie ertoe zullen leiden dat een meerderheid van de lidstaten het belang en het gewicht van de veiligstelling van de aardgasvoorziening op waarde zal schatten.</p>
    </intervention>
    <intervention id="2-036" speaker_id="96856" name="George Sabin Cutaş" is_mep="True" mode="spoken">
      <p sl="ro">De Europese Unie kan het zich niet veroorloven om afhankelijk te zijn van externe gasmonopolies. De gascrisis tussen Rusland en Oekraïne in 2009 heeft ons laten zien hoe kwetsbaar we zijn zonder een goede gemeenschappelijke Europese strategie.</p>
      <p sl="ro">De gevolgen hiervan zijn duidelijk te zien aan de gevolgen voor de Europese economie en voor groepen consumenten die al kwetsbaar waren. Deze externe EU-crisis heeft ook duidelijk gemaakt hoezeer de lidstaten van elkaar afhankelijk zijn. Daarom denk ik dat er een gemeenschappelijke strategie moet worden ontworpen die de diversificatie van de gasroutes en -bronnen van de EU bevordert, zodat de EU over voldoende capaciteit beschikt om te reageren op een crisis.</p>
      <p sl="ro">Solidariteit tussen lidstaten, een bekend beginsel van het Verdrag van Lissabon, is van vitaal belang voor een Europees gasvoorzieningsmechanisme. Als onderdeel van dit mechanisme wordt het Nabucco-project strategisch van groot belang. En vooral moet het worden gesteund door de Europese Unie, omdat dit het enige levensvatbare alternatief is voor het energiemonopolie van Rusland.</p>
    </intervention>
    <intervention id="2-038" speaker_id="96793" name="Paweł Robert Kowal" is_mep="True" mode="spoken">
      <p sl="pl">Ik bedank de rapporteur voor het tot stand brengen van het compromis. Dat is altijd een bijzonder moeilijke opdracht, vooral als het gaat om energievraagstukken. Ook wil ik de heer Oettinger bedanken voor zijn betrokkenheid bij het gasleveringscontract tussen Polen en Rusland. Wij waarderen het zeer dat de Commissie een fundamentele rol speelt in deze kwestie.</p>
      <p sl="pl">In het moderne Europa is het energievraagstuk bepalend voor de soevereiniteit van vele landen. Ik hoor dan ook met verbazing de sprekers in deze zaal beweren dat het hier slechts een energieprobleem en een economisch probleem betreft en dat onze discussie alleen daarover gaat. Ik ben het daar niet mee eens! Veel landen in Europa zien het energieprobleem terecht als een factor die hun soevereiniteit bepaalt en de feiten geven hen gelijk. Lees een willekeurig Russisch document over dit thema en u bent overtuigd.</p>
      <p sl="pl">Op energiegebied opereren de Russen op twee niveaus: op het eerste niveau gaat het om puur economische factoren en op het tweede niveau spelen politiek en veiligheid een rol. Dus als er iets ontbreekt dan is het een groter engagement, ook van de kant van de diensten van de Commissie die verantwoordelijk zijn voor de externe betrekkingen, zodat ook wij op twee niveaus kunnen opereren.</p>
    </intervention>
    <intervention id="2-039" speaker_id="23816" name="András Gyürk" is_mep="True" mode="spoken">
      <p sl="hu">Ik ben het eens met de sprekers die zeiden dat we ons met een verordening voor de gasvoorziening effectiever zullen kunnen weren tegen onderbrekingen in de bevoorrading. Daarvoor bedank ik de rapporteur. Ik vind vooral de bepalingen inzake beschermde verbruikers belangrijk. Ik ben blij dat in plaats van de aanvankelijke restrictieve definitie de netwerken met blokverwarming en kleine ondernemingen ook bijzondere bescherming zullen genieten. Het gaat hier niet om een gering aantal verbruikers, want alleen al in Hongarije worden 600 000 huishoudens bediend door netwerken van blokverwarming. En de bescherming van kleine ondernemingen is belangrijk omdat, zoals we in de eerste dagen van 2009 al hebben kunnen zien, deze bedrijven gemakkelijk op de rand van faillissement terecht kunnen komen als de gasvoorziening stokt.</p>
      <p sl="hu">Dames en heren, graag herinner ik u aan het feit dat het aannemen van de verordening betreffende de gasvoorziening weliswaar een belangrijke stap is maar niet in de plaats mag komen van investeringen op energiegebied. Vorige week hebben vier nieuwe lidstaten een brief geschreven aan commissaris Oettinger voor energie, waarin zij namens de Visegrád-landen erop aandringen dat de EU de financiële middelen voor de steun aan energie-investeringen optrekt, in het bijzonder met het oog op het financiële plan voor de volgende zeven jaar. We kunnen het alleen maar eens zijn met de inhoud van deze brief. Er kan namelijk pas een bevredigende gasvoorziening worden bewerkstelligd als de EU begint met de aanleg van alternatieve toeleveringsroutes. Deze intentie moet mijns inziens eindelijk ook in de begrotingscijfers worden weerspiegeld.</p>
    </intervention>
    <intervention id="2-040" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Mevrouw de Voorzitter, ik wil mijn collega, de heer Vidal-Quadras, hartelijk bedanken voor zijn uitstekende werk. Of wij dat nu willen of niet, Europa verbruikt steeds meer gas en het is Rusland dat ons dat gas levert. Daarom volstaat het niet dat de betrekkingen van de Europese Unie met haar gasleverancier in orde zijn. Wij moeten ook de interne infrastructuur en de wetgeving van de Europese Unie aanpassen, zodat wij voorbereid zijn op crisissituaties die niet onze schuld zijn. De lidstaten moeten de taken en verantwoordelijkheden van alle medespelers op de markt vastleggen om voorzieningszekerheid te waarborgen. De recente geschiedenis toont aan dat dit nodig is.</p>
      <p sl="fi">De mate van afhankelijkheid van Europa is zorgwekkend. Nu al wordt meer dan 40 procent van de totale aardgasconsumptie in Europa ingevoerd en volgens prognoses kan deze afhankelijkheid oplopen tot 70 procent in 2020. Het gevolg daarvan is zowel economische als politieke afhankelijkheid, en dat is niet gezond. In de toekomst zal de situatie misschien verbeteren dankzij de productie van vloeibaar aardgas, waarvan de prijs is gedaald, en ook dankzij het meer recentelijk geproduceerde leisteengas, dat in verschillende delen van de wereld is gevonden, onder meer in Polen. Deze gassen zullen de voorzieningszekerheid hopelijk verbeteren en meer alternatieven bieden voor de aanschaf van gas. De ontwikkeling van efficiënte vormen van hernieuwbare energie zal ook helpen.</p>
      <p sl="fi">De recente conflicten tussen Rusland en zijn buurlanden toonden aan hoe precair de situatie was met betrekking tot onze interne voorzieningszekerheid. Daarom zijn ook concrete maatregelen belangrijk, zoals het waarborgen dat gas ook in de tegenovergestelde richting tussen de lidstaten vloeit of dat er, krachtens het solidariteitsbeginsel, ook genoeg gas in onze eigen voorraden zit voor onze buren in crisissituaties. Het is ook belangrijk dat wij ons bewust zijn van de verschillende omstandigheden in de lidstaten en dat wij die erkennen.</p>
    </intervention>
    <intervention id="2-041" speaker_id="96680" name="Zigmantas Balčytis" is_mep="True" mode="spoken">
      <p sl="lt">Allereerst wil ik de rapporteur complimenteren met het opstellen van dit zeer belangrijke document. De toenemende afhankelijkheid van geïmporteerde energie, in het bijzonder gas, is een van de nieuwe uitdagingen waarmee de EU wordt geconfronteerd in het veiligheidsbeleid. De oplossing van dit probleem vergt een vereende inspanning van de EU en van ons allemaal.</p>
      <p sl="lt">De Commissie moet daarbij een bijzonder belangrijke rol spelen, niet alleen wanneer zij met crisissituaties te maken heeft, maar ook bij het vormgeven van het Europese energiebeleid in het algemeen, en met name wanneer zij gesprekken voert over gasleveringscontracten met leveranciers in derde landen.</p>
      <p sl="lt">Commissaris, ik zou echt niet willen dat de voorwaarden in de overeenkomst tussen Polen en Rusland over de gaspijpleiding uit Yamal, of de manier waarop deze is ondertekend als slecht voorbeeld zouden dienen voor alle nieuwe en toekomstige energiestrategieën in het kader van het document waarover vandaag wordt gedebatteerd. Alleen door met één stem te spreken, door het optreden van alle EU-lidstaten te coördineren en door solidariteit te tonen kunnen we bijdragen aan de totstandkoming van de gewenste interne energiemarkt, van een voor de consumenten veilige, gemeenschappelijke en eerlijke markt.</p>
    </intervention>
    <intervention id="2-042" speaker_id="28424" name="Tunne Kelam" is_mep="True" mode="spoken">
      <p sl="en">Mevrouw de Voorzitter, uit het debat van vandaag blijkt dat Europa heeft geleerd van de diverse toevoercrisissen. De eerste ervaring van Estland als onafhankelijk land was in december 1992, toen Rusland alle gas- en olietoevoer naar het land afsloot. Desondanks werden we hier sterker van.</p>
      <p sl="en">Vandaag zien we een bemoedigende samenwerking, in de eerste plaats tussen het Parlement en de Commissie. Ik wil commissaris Oettinger graag bedanken voor de daadkrachtige en verantwoordelijke benadering van deze uitdagingen. Dit is een bemoedigende poging om solidariteit haar beslag te doen vinden in praktische EU-mechanismen. Belangrijker nog is dat we hiermee een gemeenschappelijke reeks normen voor infrastructuur en voorziening bieden en dit gepaard doen gaan van een toenemende verantwoordelijkheid voor en coördinatie door de Commissie. Boven alles hebben we echter nog steeds behoefte aan een geïntegreerd voorzieningsnetwerk binnen de EU. Daarom wil ik graag de aandacht vestigen op de suggesties van de heer Turmes om onze noord-zuidverbindingen te verbeteren en te zorgen voor opslagvoorzieningen voor de toekomst.</p>
    </intervention>
    <intervention id="2-043" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Het is belangrijk dat de Europese Unie, in het belang van de energiezekerheid, op communautair niveau reageert, maar de lidstaten die hun bilaterale politieke betrekkingen met Rusland nog niet adequaat hebben geregeld, moeten ook in actie komen. 80 procent van de aardgasimport van Hongarije komt uit Rusland, en daarom is de afhankelijkheid van de Hongaarse verbruikers uitermate groot. Vooral bewoners met blokverwarming zijn kwetsbaar. Daarom wil Hongarije zowel de leveringsbronnen als de aanvoerroutes diversifiëren. We hebben de aanleg van zowel de Nabucco-pijplijn als de Zuidelijke Corridor eenduidig ondersteund en blijven dat doen, in combinatie met het gebruik van Europese communautaire middelen. Toch zou het voor ons het goedkoopst zijn als we de doorvoer via Oekraïne op een bevredigende en stabiele wijze zouden oplossen. We vragen de Commissie om ervoor te zorgen dat de Europese Unie op communautair niveau optreedt, bemiddelt tussen Rusland en Oekraïne en een garantiesysteem afdwingt met betrekking tot de doorvoer door Oekraïne.</p>
    </intervention>
    <intervention id="2-044" speaker_id="96739" name="Reinhard Bütikofer" is_mep="True" mode="spoken">
      <p sl="de">Mevrouw de Voorzitter, ik wil graag de aandacht van de heer Oettinger vestigen op twee punten die door de collega's in de discussie zijn genoemd. Ten eerste heeft collega Turmes nadrukkelijk gewezen op het vraagstuk van de voorspelbaarheid van de vraag naar gas. Het thema gasvoorziening wordt eenzijdig benaderd.</p>
      <p sl="de">Mijnheer Oettinger, ik zou u willen vragen hoe u, met het oog op de toekomst, in de strategie rekening wilt houden met dit tweede elementaire aspect. En ten tweede zou ik, terugkomend op een opmerking van mijnheer Swoboda, nog eens aan de idee van een energiegemeenschap in de Europese Unie willen herinneren. Deze idee werd onlangs door de denktank Notre Europe van Jacques Delors aan de orde gesteld en werd ook jaren geleden al eens door de toenmalige commissaris Michaele Schreyer geopperd. Is een dergelijke gemeenschap iets waar u naartoe zult werken, mijnheer Oettinger?</p>
    </intervention>
    <intervention id="2-045" speaker_id="4466" name="Ilda Figueiredo" is_mep="True" mode="spoken">
      <p sl="pt">Mevrouw de Voorzitter, bij dit debat over de veiligstelling van de aardgasvoorziening wil ik erop wijzen dat er in de wereld al een grote diversifiëring van de aardgasvoorziening bestaat; dat feit dienen we op gepaste wijze te erkennen.</p>
      <p sl="pt">Als we naar de toekomst kijken is de belangrijkste ontwikkeling echter de verwachte oliecrisis. Met het oog daarop zou de Europese Unie actief de vervanging moeten bevorderen van de geraffineerde olieproducten die door de scheepsvloten van de Unie worden gebruikt. Het beste vervangingsproduct is nu juist aardgas.</p>
      <p sl="pt">Maar we mogen niet vergeten dat er ook aardgas bestaat dat niet afkomstig is van fossiele bronnen. Hiermee doel ik op biomethaan dat geproduceerd wordt met afvalstoffen. Verschillende Europese landen produceren dit gas al: onder meer Zweden en Zwitserland en naar ik meen ook Spanje. De productie van dat gas dient gestimuleerd te worden met communautaire investeringen en bij dit debat moeten we dat punt duidelijk voor ogen houden.</p>
    </intervention>
    <intervention id="2-046" speaker_id="28255" name="Andreas Mölzer" is_mep="True" mode="spoken">
      <p sl="de">Mevrouw de Voorzitter, de meeste gasleveranciers hebben vanwege de toenemende vraag forse prijsstijgingen aangekondigd. Er is sprake van een verdubbeling van de groothandelsprijzen. Volgens mij zal Moskou in de winter mogelijk opnieuw op een gascrises aansturen. In het verleden heeft de EU haar bemiddelende rol waarschijnlijk met teveel terughoudendheid vervuld. Gezien de bestaande bevoegdheidsgeschillen tussen de nieuwe topvertegenwoordigers van de EU zullen de betrokken lidstaten zich dan wellicht opnieuw in de steek gelaten voelen.</p>
      <p sl="de">Een zwak crisisbeheer door de EU heeft echter gevolgen. Reeds buiten bedrijf gestelde kerncentrales werden weer in gebruik genomen en in Polen wil men investeren in een terminal voor vloeibaar gas, die rechtstreekse concurrentie vormt voor de pijpleiding door de Oostzee. Ook al is de gisteren aangekondigde inkoopcoöperatie misschien zinvol, zij verandert niets aan de fundamentele problemen. Bij het volgende gasgeschil zal blijken wat het Europese systeem voor vroegtijdige waarschuwing waard is en of de door het Verdrag van Lissabon ontstane wirwar van bevoegdheden is ontrafeld. De afhankelijkheid van Russisch gas kan namelijk niet een-twee-drie uit de wereld worden geholpen, en ook het Nabucco-project zal daar weinig verandering in brengen.</p>
    </intervention>
    <intervention id="2-047" speaker_id="23785" name="Andrzej Grzyb" is_mep="True" mode="spoken">
      <p sl="pl">De heer Oettinger heeft gezegd dat dit het eerste document over energievraagstukken is sinds het Verdrag van Lissabon. Energiesolidariteit was voor vele landen, inclusief Polen, de belangrijkste doelstelling met betrekking tot het Verdrag van Lissabon. De gascrises van de afgelopen jaren, vooral die uit 2009 maar ook de eerdere crises, hebben echter laten zien dat we zonder energiemarkt, infrastructuur met interconnecties, zonder nieuwe netwerken en nieuwe leveringsbronnen, zonder coördinerende rol van de Commissie en vooral - en dit wil ik extra benadrukken - zonder politieke wil van zowel de Commissie, als de Raad en de lidstaten, een nieuwe gascrisis niet kunnen voorkomen. Polen heeft op dit moment nog steeds geen overeenkomst gesloten voor de levering van circa 2,5 miljard kubieke meter gas.</p>
      <p sl="pl">De verordening had beter en perfecter kunnen zijn. Bijvoorbeeld op het gebied van de verplichtingen van onder andere de Commissie of de rol die de hoge vertegenwoordiger voor buitenlandse zaken en veiligheidsbeleid en de lidstaten in het geheel spelen. De heer Oettinger heeft bevestigd dat we deze verordening over twee à drie jaar moeten evalueren, om haar doelmatigheid te kunnen beoordelen. Dit bevestigt dat we nog niet alles in de verordening hebben opgenomen.</p>
    </intervention>
    <intervention id="2-048" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">De energiezekerheid van de Europese Unie hangt af van de diversificatie van haar energiebronnen en -routes. Ik ben van mening dat de Europese Unie meer moet investeren in de energie-infrastructuur en in energie-efficiëntie. Wat betreft de energie-infrastructuur in de gassector – daarmee doel ik op de aanleg van nieuwe pijleidingen, en ik wil hier benadrukken hoe belangrijk het Nabucco-project voor de energiezekerheid van de Europese Unie is – zou het een belangrijke stap voor de Europese Unie zijn om te investeren in nieuwe gasvelden, in het verbeteren van de interconnecties tussen lidstaten, in het tot stand brengen van bidirectionele stromen voor lidstaten en in faciliteiten voor het produceren van gas uit hernieuwbare energiebronnen.</p>
      <p sl="ro">Ik wil benadrukken dat het Verdrag van Lissabon een nieuw kader heeft geschapen voor het bevorderen van solidariteit tussen lidstaten ingeval van een energiecrisis. Ook wil ik de rapporteur, de heer Vidal-Quadras, complimenteren met zijn inspanningen, omdat deze verordening een stap vooruit is in de richting van meer energiezekerheid van de Europese Unie.</p>
    </intervention>
    <intervention id="2-049" speaker_id="96652" name="Alajos Mészáros" is_mep="True" mode="spoken">
      <p sl="hu">Mijn dank gaat uit naar de heer Vidal-Quadras en commissaris Oettinger voor het feit dat zij dit belangrijke verslag mogelijk hebben gemaakt. Deze verordening zal warm worden ontvangen in de landen in Midden-Europa, waarvan er enkele voor 100 procent afhankelijk zijn van Russische gasimport. Afgezien van het feit dat dit een afhankelijkheidssituatie oplevert, is dit ook gevaarlijk als politiek middel. Vergeleken bij fossiele brandstoffen produceert gas de laagste CO2 -uitstoot en daarom speelt het een grote rol in de strijd van Europa tegen klimaatverandering. Het begrip Europese noodsituatie moet echter opnieuw worden geëvalueerd daar dit is gekoppeld aan een daling van de import met 10 procent. In de praktijk kan dit de volledige import van een EU-lidstaat betekenen, bijvoorbeeld Slowakije. Het zou logischer zijn een Europese noodsituatie aan te kondigen voor een specifiek geografisch gebied. Het veiligstellen van een ononderbroken gasvoorziening tegen een aanvaardbare prijs moet een prioriteit zijn, zelfs in een crisissituatie. Daaraan kan dit verslag mijns inziens in grote mate bijdragen.</p>
    </intervention>
    <intervention id="2-050" speaker_id="96859" name="Ioan Enciu" is_mep="True" mode="spoken">
      <p sl="ro">Om te beginnen wil ook ik de heer Vidal-Quadras feliciteren met al zijn inspanningen bij het opstellen van dit belangrijke verslag. We weten allemaal hoe belangrijk de energievoorziening voor de Europese Unie is. De Commissie en commissaris Oettinger moeten actief betrokken blijven bij het oplossen van de problemen die de voortgang van projecten voor de diversificatie van gasbronnen belemmeren. Zij moeten zowel met politieke oplossingen komen als zo veel mogelijk financiële middelen vrijmaken.</p>
      <p sl="ro">De sleutel tot het veiligstellen van de energiezekerheid van Europa wordt gevormd door de verbetering van de energie-infrastructuur, de interconnecties, de capaciteit voor bidirectionele stromen en de opslagfaciliteiten, en vooral door monitoring en beheer op basis van solidariteit tussen lidstaten. Ook is het belangrijk om het debat over de toekomstige Europese Energiegemeenschap voort te zetten.</p>
    </intervention>
    <intervention id="2-051" speaker_id="96781" name="Danuta Jazłowiecka" is_mep="True" mode="spoken">
      <p sl="pl">De verordening waar we vandaag over stemmen is een mijlpaal in de ontwikkeling van het gemeenschappelijk energiebeleid. Het bewijs hiervan zijn ongetwijfeld de bepalingen over energiesolidariteit. Zij garanderen dat er wettelijke instrumenten gaan functioneren die een gemeenschappelijke, solidaire reactie in crisissituaties mogelijk maken. De tekst waar we over gaan stemmen, wijkt weliswaar af van de ambitieuze visie die door het Parlement was voorgesteld, maar biedt desondanks hoop op een goed functionerend noodmechanisme voor de toekomst. Het is positief dat snel overeenstemming is bereikt met de Raad, waar de belangen van de verschillende lidstaten met elkaar in botsing kwamen.</p>
      <p sl="pl">Ik wil vanaf deze plaats de rapporteur, de heer Vidal-Quadras, bedanken. Vanaf het begin stond hij open voor de voorstellen van de collega's en streefde hij naar een compromis dat voor iedereen acceptabel was. Deze verordening laat ook zien dat het Europees Parlement een sleutelrol speelt in het interinstitutionele spel en de moed heeft te strijden voor maatregelen die vaak onrealistisch lijken vanwege het gebrek aan overeenstemming tussen de lidstaten.</p>
    </intervention>
    <intervention id="2-052" speaker_id="28155" name="Edit Herczog" is_mep="True" mode="spoken">
      <p sl="hu">Ik feliciteer de commissaris en het Parlement met hun samenwerking bij de totstandkoming van dit grootschalige document. Het is een stap in de goede richting, maar aan de andere kant is het duidelijk dat de wet slechts een randvoorwaarde is voor investeringen. Het bevorderen van Europese investeringen kan ons door de crisis heen helpen. Deze richtlijn kan als eenduidig bewijs dienen voor het feit dat samenwerking niet gelijk is aan het opgeven van nationale soevereiniteit, maar in plaats daarvan een grotere vrijheid voor de Europese burgers betekent. In Hongarije worden er verhitte discussies gevoerd. Wij, Hongaarse socialisten, streven naar het creëren van Europese energiezekerheid. De Hongaarse regeringsleider heeft een jaar geleden beloofd Hongarije volledig onafhankelijk te maken op energiegebied. Als socialistische leden van dit Parlement zijn we dan ook blij dat hij deze mening heeft bijgesteld en dat ook hij de toekomst nu ziet in termen van energiezekerheid en Europese samenwerking.</p>
    </intervention>
    <intervention id="2-053" speaker_id="33984" name="Ioan Mircea Paşcu" is_mep="True" mode="spoken">
      <p sl="en">Mevrouw de Voorzitter, sinds Rusland in 2006 voor het eerst de gastoevoer afsloot, is het veiligstellen van de energievoorziening een primair agendapunt geworden voor EU-optreden. Dit is niet alleen een economische maar ook een zeer politieke kwestie, aangezien deze veel invloed heeft op het buitenlands beleid van de EU en daarmee ook op het internationale aanzien van de EU. Ondanks het feit dat dit alom wordt erkend, is de EU in de praktijk niet in staat om een halt toe te roepen aan de toenemende afhankelijkheid van de energietoevoer door partijen met een sterke politieke agenda, partijen die er niet voor terugdeinzen om misbruik te maken van de toenemende kwetsbaarheid van de EU. Dit komt door de weerstand van enkele nieuwe belangrijke leden.</p>
      <p sl="en">Tot slot wil ik graag zeggen dat het onjuist zou zijn om te beweren dat er momenteel geen systeem voor energiezekerheid is – dat is er zeker wel, alleen is het individueel en niet collectief, aangezien elk EU-land zichzelf wil beschermen door voorkeursrelaties aan te gaan met afzonderlijke leveranciers, om wier gunsten zij soms bereid zijn hevige strijd te leveren.</p>
    </intervention>
    <intervention id="2-054" speaker_id="96660" name="Niki Tzavela" is_mep="True" mode="spoken">
      <p sl="el">Mevrouw de Voorzitter, aangezien diverse collega’s in deze zaal hebben gesproken over Nabucco en dit een belangrijk project voor de energievoorzieningszekerheid van Europa hebben genoemd, wil ik de commissaris vragen ons, indien mogelijk, te zeggen wat de huidige stand van zaken is bij dit project en welke vooruitgang is geboekt bij het Nabucco-vraagstuk.</p>
    </intervention>
    <intervention id="2-055" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie . − Mevrouw de Voorzitter, dames en heren, het debat, dat oorspronkelijk over gas en opslagcapaciteit ging, heeft een meer algemeen karakter gekregen en zich uitgestrekt tot het complete energiebeleid. Natuurlijk zijn we afhankelijk van gas. Dit geldt echter niet alleen voor gas, maar ook voor alle andere energiedragers. Het geldt net zozeer voor olie, voor op de wereldmarkt ingekochte steenkool en nucleaire grondstoffen. En zelfs op het gebied van hernieuwbare energiebronnen neemt de afhankelijkheid van landen met opslagcapaciteit, zoals Noorwegen en Zwitserland, toe. Europa is afhankelijk. Daardoor komt het thema energie-efficiëntie – de vraag hoe we onze energie doelgerichter kunnen gebruiken zonder energie te verspillen – een steeds groter belang toe. In de komende maanden willen we uitvoerig met u discussiëren over onze conclusies.</p>
      <p sl="de">Het punt energiegemeenschap werd aangestipt. Ik ben van mening dat de Europese Unie een beter functionerende, solidaire energiegemeenschap moet worden. De benadering van de heer Delors wijst wat dit betreft in de goede richting. Volgens mij verdient het echter aanbeveling om in de komende jaren de bestaande nieuwe instrumenten, met name artikel 194, maar ook andere, als rechtsgrondslag te benutten om de interne markt tot stand te brengen. We hebben nog geen echte interne markt voor stroom en gas. Uiteindelijk laten de lidstaten het, in meer of mindere mate, bij mooie woorden over de interne markt, maar ze doen er niet echt iets aan en beperken zich tot hun nationale industriebeleid. Ze moeten dus de bestaande instrumenten toepassen. Dan hebben we over vier à vijf jaar een geloofwaardige situatie bereikt waarin we met de lidstaten en het publiek over de verdere ontwikkeling van de rechtsgrondslag kunnen praten.</p>
      <p sl="de">Wat betreft de energiegemeenschap: naar mijn mening behoren Zwitserland, Noorwegen, Servië, Kroatië – de landen van het voormalige Joegoslavië in het algemeen -- en ook landen als Marokko, de Maghreb-regio, het Midden-Oosten en Georgië, Moldavië en Oekraïne als nauw aan de Unie verbonden partners tot de energiegemeenschap, wat overigens in bijzondere mate ook voor Turkije geldt.</p>
      <p sl="de">Er werd om een prognose met betrekking tot de energie- en gasmarkt verzocht. Wij zijn voornemens in het kader van de Roadmap 2050 een dergelijke prognose met verschillende opties voor te leggen. Het is duidelijk dat zolang de energiemix voornamelijk een zaak van de lidstaten blijft, wij afhankelijk zijn van de som van de beleidsmaatregelen van de lidstaten om te kunnen voorspellen hoeveel gas voor de elektriciteitsopwekking zal worden gebruikt en hoe groot behoefte aan gas zal zijn. We kunnen dit niet zelf bepalen. Toch willen we een voorstel doen met betrekking tot het gasgebruik in de komende decennia. Momenteel bedraagt het gasverbruik meer dan 400 miljard kubieke meter. Komen we in 2030 of 2040 uit op 500, op 600 of op 300 miljard? Deze vraag is van essentieel belang als we voorspellingen willen doen over de nodige infrastructuur en de toekomstige afhankelijkheid.</p>
      <p sl="de">Wat betreft onze afhankelijkheid: we mogen niet vergeten dat we nog een aanzienlijke eigen gasvoorraad hebben, die echter over 15 à 20 op zal zijn. Nederland is hiervoor een typisch voorbeeld. We zijn in de eerste plaats afhankelijk van Rusland, dat klopt. Momenteel bedraagt het Russische aandeel op de Europese gasmarkt 25 procent. Een kwart is afkomstig uit Russische gasvelden; dat is weliswaar veel, maar het blijft nog binnen de perken. Maar het is ook duidelijk dat dat aandeel in Letland, Litouwen, Bulgarije, Polen en Roemenië loopt van ruim 50 procent tot 100 procent, en nul procent is in het geval van Portugal. We hebben dus te maken met een van Oost naar West afnemende afhankelijkheid, evenredig aan de afstand tot de herkomstgebieden, die met name in Siberië gelegen zijn. Daarnaast komen omvangrijke leveringen uit Algerije en ook uit Noorwegen, terwijl ook de LNG-leveringen uit het Midden-Oosten moeten worden genoemd die per schip en via terminals uit Qatar komen.</p>
      <p sl="de">Wat betreft onafhankelijkheid van Rusland: ik beschouw Rusland ondanks alle problemen als partnerland. In november bestaat de energiedialoog tussen de EU en Rusland tien jaar. De afhankelijkheid is wederzijds. Waarom? Als de Russen bijvoorbeeld meer dan 50 procent van de Nord Stream-pijpleiding financieren en daar dus meer dan vier miljard euro in investeren, dan hebben zij er ook belang bij dat met die pijpleiding gas wordt getransporteerd. Anders zou die investering zinloos zijn. Bovendien willen de Russen gas verkopen om aan Europees geld te komen waarmee ze voertuigen, installaties, machines, geavanceerde technologie en knowhow voor het opbouwen van de Russische economie kunnen kopen. Daarom ben ik ervan overtuigd dat we, wanneer we samenwerken, een situatie van wederzijdse afhankelijkheid scheppen en niet chanteerbaar worden.</p>
      <p sl="de">Vervolgens moeten we aandacht besteden aan diversificatie en vermindering van afhankelijkheid. Daartoe moeten wij aan de ene kant de bestaande pijpleidingen vernieuwen, zodat onze technische afhankelijkheid niet groter wordt, en aan de andere kant nieuwe gebieden ontsluiten. De Russen moeten onze partners zijn bij de handel in en verkoop van hùn gas, maar niet als het gaat om gas uit derde landen. De grootste gasvelden bevinden zich in het Kaspische Zeegebied. Hoewel Rusland onze partner voor gas uit Rusland moet zijn, is niet in te zien waarom gas uit het Kaspische Zeegebied via Rusland naar Europa zou moeten worden geleverd. De Russen dienen hun eigen gas op de markt te brengen en geen gas uit derde landen aan ons te verkopen. Het gas uit Algerije wordt immers ook niet via Rusland geleverd. De Europese Unie moet derhalve streven naar de totstandbrenging van een zo kort mogelijke, rechtstreekse verbinding naar de Kaspische Zee, naar een verbinding zonder omwegen zodat wij niet onnodig afhankelijk worden van het Russische handelssysteem. Hiervoor is echter solidariteit vereist. Ik vraag daarom aan alle lidstaten, ook aan Oostenrijk, Hongarije, Roemenië, Bulgarije en Polen: zijn we bereid om samen op zoek te gaan naar een oplossing voor de zuidelijke corridor die in het belang van Europa is? Of laten we toe dat we onderling verdeeld raken? Dat is het beslissende punt. Als we eendrachtig zijn en niet op aanbiedingen ingaan die niet echt in het belang van de Europese Unie zijn, dan kunnen we voor een doorbraak zorgen in het Kaspische Zeegebied. We werken heel hard aan Nabucco. Zo hebben we elke week een werkvergadering en op 1 oktober een topontmoeting met Turkmenistan en Azerbeidzjan. De beslissing wordt niet door ons genomen. De beslissing wordt genomen door de investeerders, maar we kunnen wel alles doen wat nodig is om te bemiddelen in het besluitvormingsproces tussen de lidstaten en buurlanden als Turkije, Azerbeidzjan en Georgië. Ik ben nog steeds van mening dat Nabucco op de goede weg is.</p>
      <p sl="de">U zegt dat we meer moeten investeren. Dat kan wel zijn, maar ik beloof u dat wij goed gebruik zullen maken van elke euro die door het Parlement en de lidstaten wordt gezet op de Europese begroting voor mede te financieren infrastructuur, op gebieden waar een solotoer voor ons niet rendabel zou zijn. Binnenkort zult u een beslissing nemen over de komende financieringsperiode. In dit verband moeten we het over prioriteiten hebben. Wie meer geld voor infrastructuur wil uitgeven, moet ofwel voor hogere ontvangsten zorgen – en daar geloof ik niet echt in – of moet op andere terreinen minder geld uitgeven. Ik ben benieuwd naar het afwegingsproces dat zal plaatsvinden tussen de verschillende werkterreinen, en dat ook in het Parlement zal spelen.</p>
      <p sl="de">Nogmaals hartelijk dank voor uw steun. U heeft voor vooruitgang in deze kwestie gezorgd. We hebben samen de lidstaten weten te overtuigen. Ik wil u allen ook graag beloven dat we de verordening snel ten uitvoer zullen leggen. In het verslag dat we over vier jaar moeten indienen zullen we de sterke en zwakke punten analyseren en ook conclusies trekken met betrekking tot de vraag waar de verordening verder kan worden ontwikkeld en waar uitbreiding ervan zinvol is.</p>
      <a text="(Applaus)"/>
    </intervention>
    <intervention id="2-056" speaker_id="4482" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt vandaag, dinsdag 21 september, om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-057" speaker_id="96814" name="Elena Băsescu" is_mep="True" mode="written">
      <p sl="ro">De aanneming van dit verslag versterkt het wettelijk kader voor het EU-beleid inzake energiezekerheid aanzienlijk. Diversificatie van energiebronnen is een prioriteit, gezien de energiecrises waarmee Europa is geconfronteerd. Ik ben van mening dat het van cruciaal belang is om geloofwaardige alternatieve projecten in de gasvoorzieningssector in de regio van de Kaspische Zee te steunen. Aangezien de Nabucco-pijpleiding pas in 2018 volledig operationeel zal zijn, is het AGRI-project meer dan nodig. Deze pijpleiding zal de Europese markt via de energiecorridor Azerbeidzjan-Georgië-Roemenië met de gasbronnen in de regio van de Kaspische Zee verbinden. De politieke leiders van de vier deelnemende landen hebben vorige week de Verklaring van Bakoe ondertekend. De eerste gasleveranties uit Azerbeidzjan zullen naar verwachting al over drie jaar plaatsvinden, vooral omdat Roemenië al een haalbaarheidsstudie naar de terminal in Constanţa is gestart. Bovendien bedragen de uitvoeringskosten maar de helft van die van de Nabucco-pijpleiding. Gelet op de garanties voor de energiezekerheid die deze overeenkomst biedt, hoop ik dat de EU dit project de aandacht zal geven die het verdient.</p>
    </intervention>
    <intervention id="2-058" speaker_id="96846" name="George Becali" is_mep="True" mode="written">
      <p sl="ro">Het onderwerp van het debat van vandaag is de aardgasvoorzieningszekerheid. We debatteren daarover nu de winter in aantocht is. In januari 2009 werd door de aardgascrisis tussen Rusland en Oekraïne duidelijk dat de afhankelijkheid van import in heel Europa is toegenomen. Ditmaal zijn ook de met leverantie en doorvoer verbonden risico’s toegenomen. Daarom moet er in Europa nog steeds in infrastructuur worden geïnvesteerd. Hoe lang zal de aanleg van die infrastructuur gaan duren? Zeker een aantal jaren. Kunnen we ons dat veroorloven wanneer er elke winter een nieuwe gascrisis uitbreekt? Hoeveel concessies moeten we tot die tijd nog aan Oekraïne en Rusland doen? Ik ben van mening dat we naar een alternatieve oplossing moeten zoeken en daar ook voor moeten kiezen, zowel wat betreft de bronnen als wat betreft een netwerk waarin interne en interne aspecten met elkaar worden gecombineerd. Wanneer ik zeg ‘alternatieve’ oplossing, denk ik aan wat deskundigen de White Stream-pijpleiding noemen, die door Azerbeidzjan, Georgië, de Zwarte Zee, Roemenië en Bulgarije loopt. Bovendien moeten alle maatregelen die bedoeld zijn om de interne energiemarkt goed te laten functioneren gepaard gaan met actieve diplomatie op het gebied van energie.</p>
    </intervention>
    <intervention id="2-059" speaker_id="96753" name="Jolanta Emilia Hibner" is_mep="True" mode="written">
      <p sl="pl">Ik spreek mijn waardering uit voor de inzet en de betrokkenheid van de heer Vidal-Quadras bij de verordening inzake de veiligstelling van de aardgasvoorziening. Ik ben blij dat het is gelukt om in dit buitengewoon belangrijke document een goed compromis te bereiken. De belangen van alle lidstaten zijn op de belangrijkste punten met elkaar verzoend, zodat de Europese Unie bij verstoring van de gasvoorziening snel en solidair kan reageren. De belangrijkste aspecten van de bescherming van de lidstaten tegen mogelijke verstoring van de gasvoorziening en vruchtbare samenwerking bij preventieve maatregelen en crisismaatregelen in de EU, zijn opgenomen in het verslag.</p>
      <p sl="pl">Een belangrijke wijziging is dat de Commissie en de lidstaten verplicht worden om op EU-niveau samen te werken om potentiële crisissituaties te voorkomen. Volgens de verordening kan de Commissie al op verzoek van één land de noodtoestand uitroepen voor een regio die te maken heeft met onderbrekingen in de gasvoorziening. Het voorgestelde compromis gaat uit van een grotere rol van de Commissie, die nieuwe instrumenten krijgt om snel te kunnen reageren. In deze vorm garandeert de verordening veiligstelling van de aardgasvoorziening, zelfs in bijzonder kwetsbare regio's. Hiervoor zijn echter investeringen in de ontwikkeling van infrastructuur nodig, zodat de maatregelen die zijn opgenomen in de verordening geen dode letter blijven.</p>
    </intervention>
    <intervention id="2-060" speaker_id="96785" name="Lena Kolarska-Bobińska" is_mep="True" mode="written">
      <p sl="pl">We spreken veel over de inwerkingtreding van het Verdrag van Lissabon in het kader van de Europese Dienst voor externe actie. Het is echter ook de moeite waard om aandacht te besteden aan de maatregelen die worden getroffen op het gebied van energiebeleid. Het Verdrag van Lissabon onderstreept in artikel 194 de belangrijke prioriteiten op dit gebied: totstandbrenging van een homogene energiemarkt, veiligstelling van de gasvoorziening, energie-efficiëntie en -besparing, maar ook bevordering van interconnectie van energienetwerken en vermindering van de afhankelijkheid van energie-importen. Het verslag van de Heer Vidal-Quadras over de veiligstelling van de aardgasvoorziening is een belangrijke stap in de verwezenlijking van de doelstellingen van het Verdrag. Het weerspiegelt de geest van Europese solidariteit die tegenwoordig zo belangrijk is. In een tijd, waarin vooral gesproken wordt over nationale belangen en decentralisering, waardoor de Unie verdeeld raakt, geeft dit soort documenten een belangrijk signaal aan de burgers. Het laat zien dat het Europees Parlement in samenwerking met de Commissie Europese waarden als samenwerking en solidariteit in praktijk brengt. Het document van de Commissie 'Naar een nieuwe energiestrategie voor Europa 2011-2020' gaat nog een stap verder. Een alomvattend energiebeleid in het kader van de EU 2020-strategie komt hierdoor dichterbij en tegelijkertijd realiseert het de doelstellingen van het Verdrag van Lissabon. Ook mijn verslag, waaraan op dit moment in het Parlement gewerkt wordt, wijst erop dat de communautaire methode vooral op energiegebied bijzonder belangrijk is.</p>
    </intervention>
    <intervention id="2-061" speaker_id="33982" name="Marian-Jean Marinescu" is_mep="True" mode="written">
      <p sl="ro">De gasvoorzieningszekerheid zal in de toekomst afhangen van de evolutie in de brandstoffenmix, de ontwikkeling van de productie in de Europese Unie en in derde landen die aan de EU leveren, en van investeringen in opslagfaciliteiten en in diversificatie van aanvoerroutes en bronnen binnen en buiten de Europese Unie. Het doet me genoegen dat het Europees Parlement het voorstel voor een verordening heeft kunnen amenderen door een artikel toe te voegen dat specifiek betrekking heeft op de Nabucco-gaspijpleiding. Dat bevestigt dat de EU-instellingen in de toekomst speciaal belang zullen hechten aan de politieke aspecten en de financiering van de Nabucco-gaspijpleiding. Meer specifiek garandeert deze verordening dat de consumenten in de EU ook tijdens een crisis van aardgas zullen worden voorzien, zodat situaties als die van januari 2009, toen een aantal lidstaten helemaal geen gas geleverd kregen, kunnen worden vermeden. De Commissie zal in deze mogelijke noodsituaties als coördinator optreden en ervoor zorgen dat elke lidstaat wordt beschermd.</p>
    </intervention>
    <intervention id="2-062" speaker_id="96999" name="Alexander Mirsky" is_mep="True" mode="written">
      <p sl="lv">Het is duidelijk dat de Europese Unie niet afhankelijk zou mogen zijn van het goede of het verkeerde been waarmee de president van Oekraïne of Wit-Rusland ’s morgens uit bed is gestapt. Het is duidelijk dat de Europese Unie niet afhankelijk zou mogen zijn van de machinaties van overbodige tussenpersonen die geld verdienen met speculatie en manipulatie op het gebied van de gasvoorziening. Het is duidelijk dat de gasvoorziening geen politiek wapen mag worden bij het najagen van strikt nationale belangen. Maar hoe moeten wij dan het feit beoordelen dat aardgas in Letland drie keer zoveel kost als in Duitsland? Het toeval wil dat Letland en Duitsland, beide lidstaten van de EU, verschillende mogelijkheden hebben om hun economie te ontwikkelen. Het feit dat de Republiek Letland een zware crisis doormaakt en dat haar bbp en inkomen per hoofd van de bevolking één tiende bedragen van die van Duitsland, doet de vraag rijzen of alle EU-lidstaten dezelfde ontwikkelingsvoorwaarden hebben. Een snelle oplossing van dit vraagstuk is essentieel, althans wat betreft de gemeenschappelijke gasprijzen voor alle EU-lidstaten. Zonder die oplossing vormen de woorden ‘verenigd Europa’ een twijfelachtige combinatie.</p>
    </intervention>
    <intervention id="2-063" speaker_id="96696" name="Algirdas Saudargas" is_mep="True" mode="written">
      <p sl="lt">Ik stem graag in met mijn collega’s en juich het toe dat zo’n belangrijke verordening op zo korte termijn wordt aangenomen. Dit bewijst opnieuw dat Europa snel en effectief kan optreden wanneer er een echt probleem is.</p>
      <p sl="lt">De verordening tot veiligstelling van de aardgasvoorziening versterkt het beginsel van solidariteit tussen de lidstaten en betekent een nieuwe stap op weg naar een gemeenschappelijk energiebeleid. We hopen waarschijnlijk allemaal dat de crisis van 2009 zich niet zal herhalen en dat we geen toevlucht hoeven te nemen tot de mechanismen die in de verordening zijn voorgeschreven, maar wat er werkelijk gebeurt, is een andere zaak. Nog niet zo lang geleden, in juni, werd de gastoevoer naar Litouwen gehalveerd wegens de onenigheid tussen Rusland en Wit-Rusland. Dat heeft ons ervan overtuigd dat deze verordening op het juiste moment komt.</p>
      <p sl="lt">Ik heb er vaak op gewezen dat deze verordening voor geïsoleerde gasmarkten die afhankelijk zijn van één leverancier, zoals wij in de Baltische staten bijvoorbeeld, pas doeltreffend kan zijn wanneer deze markten zijn opgenomen in een gezamenlijk Europees gasnet. Particuliere investeringen zijn vaak ontoereikend voor de aanleg van de nodige nieuwe paspijpleidingen en daarom is aanvullende financiering noodzakelijk.</p>
      <p sl="lt">Ik wil mijn dank uitspreken aan de collega’s die dit begrepen hebben en daarmee rekening hebben gehouden tijdens de onderhandelingen over deze verordening, en aan de Commissie die officieel heeft toegezegd het probleem van de energie-eilanden te zullen oplossen binnen het pakket maatregelen voor de energie-infrastructuur. Alles wat ons nu nog te doen staat is de lidstaten oproepen deze verordening op de juiste wijze uit te voeren.</p>
    </intervention>
    <intervention id="2-064" speaker_id="96770" name="Joanna Katarzyna Skrzydlewska" is_mep="True" mode="written">
      <p sl="pl">Mijnheer de Voorzitter, het aannemen van de verordening betreffende de veiligstelling van de aardgasvoorziening betekent dat wij ons openstellen voor een toekomstige gemeenschappelijke gasmarkt op EU-niveau. Belangrijke bepalingen uit dit document zijn de invoering van de verplichting om in elke lidstaat preventieve actieplannen en noodplannen op te stellen, de verplichting om op EU-niveau een noodsituatie af te kondigen zodra twee landen een noodsituatie melden en het opnemen van geopolitieke risico's als criterium bij de alomvattende risico-evaluatie van de gasvoorzieningszekerheid van de EU. Een land waarvan de energievoorziening wordt bedreigd kan, dankzij de nieuw verworven mogelijkheid om gas in twee richtingen te vervoeren, geholpen worden door een ander land dat op dat moment voldoende voorraad van de grondstof bezit. Hiermee begint de toepassing van de maatregelen die zijn gebaseerd op het concept van samenwerking en solidariteit. De diversifiëring van energiebronnen biedt lidstaten de mogelijkheid om hun activiteiten op dit gebied te intensiveren en zal projecten die al zijn gestart, zoals Nabucco, verder versterken. Met de in de verordening voorgestelde maatregelen en intensieve investeringen in infrastructuur zullen we in staat zijn om onszelf te beschermen of beter te beveiligen tegen een situatie zoals die zich in 2008 in Oekraïne afspeelde. Volledige onafhankelijkheid van de Russische gasleveranties is een illusie, maar we kunnen wel onze onderhandelingspositie met Rusland versterken. Ik bedank iedereen die heeft bijgedragen aan het bewerkstelligen van een compromis in deze voor de hele Unie uiterst belangrijke aangelegenheid.</p>
    </intervention>
    <intervention id="2-065" speaker_id="96773" name="Rafał Trzaskowski" is_mep="True" mode="written">
      <p sl="pl">Het compromis dat het Europees Parlement heeft bereikt, brengt de inwerkingtreding van de bepalingen uit het Verdrag van Lissabon een stapje dichterbij. Het schept voorwaarden voor de praktische toepassing van solidariteit tussen de lidstaten bij verstoring van de gasvoorziening, en dat is ons succes. De bepalingen over de transmissie-infrastructuur, het systeem voor het op EU-niveau reageren op crises, de gemeenschappelijke risico-evaluatie en de hierop gebaseerde preventieve actieplannen en noodplannen, en de introductie van het geopolitieke aspect in die evaluatie zijn meer dan alleen het onderhandelingssucces van de leden van het Parlement. Zij leggen de grondslag voor een meer gemeenschappelijk energiebeleid, iets waar het Parlement al in de vorige zittingsperiode om had gevraagd.</p>
    </intervention>
    <intervention id="2-066" speaker_id="38601" name="Vladimir Urutchev" is_mep="True" mode="written">
      <p sl="bg">Het is nog maar achttien maanden geleden – in januari 2009 – dat de gasaanvoer langs de route Rusland-Oekraïne-EU werd onderbroken. Bulgarije was het land dat toen het zwaarst werd getroffen, maar de hele EU besefte hoe kwetsbaar vooral de Midden- en Oost-Europese landen zijn als het gaat om gasvoorzieningszekerheid. Daarom ben ik blij met de aanneming van het verslag van de heer Vidal-Quadras, dat een pan-Europese wetgevingsreactie is op het ontstaan en de gevolgen van dergelijke gascrises. Ofschoon de wetgevingsresolutie over de gasvoorzieningszekerheid alomvattend is, wil ik de volgende aspecten benadrukken: de totstandbrenging van een geïntegreerd EU-gasnetwerk dat gas in twee richtingen tussen individuele landen kan laten stromen, de waarborging van grensoverschrijdende toegang tot opslagfaciliteiten en het behoud van grensoverschrijdende gastransmissie in gevallen waarin het hoogste crisisniveau ‘noodgeval’ van kracht wordt. Wat mijn land, Bulgarije, betreft, betekent voldoen aan deze eisen uiteindelijk dat er verbindingen tot stand worden gebracht met buurlanden, dat Bulgarije meer mogelijkheden krijgt om gas op te slaan op zijn grondgebied en dat er een alternatief beschikbaar komt voor onze afhankelijkheid van één enkele externe gasleverancier. Deze nieuwe EU-wetgeving maakt een eind aan het leveringsmonopolie van GAZPROM aan ons land en dat moet in de komende vier jaar gebeuren. Bedankt voor uw aandacht.</p>
    </intervention>
    <intervention id="2-067" speaker_id="96778" name="Artur Zasada" is_mep="True" mode="written">
      <p sl="pl">Ik feliciteer de rapporteur met het bijzonder goede verslag. Het is gelukt om na lange en moeilijke onderhandelingen een breed Europees compromis te sluiten. De belangrijkste elementen van het akkoord zijn volgens mij de verplichting om in iedere lidstaat binnen twee jaar preventieve actieplannen en noodplannen op te stellen en de verplichte afkondiging van een noodsituatie op EU-niveau als twee landen een noodsituatie melden. Een ander succes van de onderhandelingen is de verplichting om drie jaar na inwerkingtreding van de verordening bidirectionele gasstromen in de gaspijpleidingen mogelijk te maken. Nogmaals mijn felicitaties voor de rapporteur. Dit document brengt een echte Europese energiegemeenschap een stukje dichterbij.</p>
    </intervention>
  </section>
  <section id="creitem4" title="4. Top EU-China op 6 oktober 2010 (debat)">
    <intervention id="2-069" speaker_id="4482" name="De Voorzitter" is_mep="True" mode="spoken">
      <p sl="nl">Aan de orde zijn de verklaringen van de Raad en de Commissie over de Top EU-China op 6 oktober 2010 [2010/2862(RSP) ].</p>
    </intervention>
    <intervention id="2-070" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie . − Mevrouw de Voorzitter, het verheugt mij hier vandaag de voorbereidingen voor de dertiende Top EU-China te kunnen bespreken. De top is dit jaar extra belangrijk, aangezien we het 35-jarig bestaan vieren van de diplomatieke betrekkingen tussen de EU en China en voor het eerst gebruik zullen maken van de structuur die door het Verdrag van Lissabon wordt geboden.</p>
      <p sl="en">Tijdens de Europese Raad van vorige week hebben de staatshoofden en regeringsleiders gesproken over de uitdagingen en de mogelijkheden die de omgang met strategische partners als China voor de EU met zich meebrengt. De voorbereidingen daartoe waren getroffen tijdens de informele Gymnich-bijeenkomst van de ministers van Buitenlandse Zaken, die ik het daaraan voorafgaande weekend bijwoonde samen met hoge vertegenwoordiger/vicevoorzitter Ashton en enkele andere commissarissen. Er is behoefte aan en bereidheid tot een meer geïntegreerd en coherent optreden. We moeten ons sterker bewust worden van hetgeen we willen van onze strategische partners en dezelfde boodschap uitdragen met 27 stemmen.</p>
      <p sl="en">De betrekkingen tussen de EU en China zijn de afgelopen 35 jaar sterk gegroeid, met name op economisch gebied. We zijn belangrijke handelspartners voor elkaar geworden. Europese bedrijven profiteren van de aanhoudende groei in China. Er moet echter nog meer worden gedaan om de Chinese markt open te stellen en om de tenuitvoerlegging van regels te verbeteren, bijvoorbeeld op het gebied van overheidsopdrachten en intellectuele eigendomsrechten.</p>
      <p sl="en">Deze dertiende Top EU-China is de eerste top overeenkomstig de post-Lissabon structuur. We willen onze blik op de toekomst gericht houden en optreden als partners om wereldwijde uitdagingen aan te pakken, zoals klimaatverandering, de noodzaak om open markten en gelijke toegang tot grondstoffen te handhaven, internationale stabiliteit en rechtsstaat.</p>
      <p sl="en">We zullen kijken naar de rol van de diverse politieke en sectorale dialogen tussen de EU en China. We zullen spreken over de Partnerschaps- en Samenwerkingsovereenkomst en vooral over de dimensie van deze overeenkomst die het juridisch en institutioneel kader moet bieden voor de toekomstige ontwikkeling van ons partnerschap.</p>
      <p sl="en">De mensenrechten zijn een rode draad die door heel het buitenlandse beleid van de EU loopt. Hoewel er op dit gebied grote verschillen blijven bestaan, is het belangrijk dat wij tijdens de aanstaande top de mensenrechten en de rechtsstaat bespreken. We kunnen ook voortbouwen op enkele concrete positieve voorbeelden, zoals de EU-China School of Law.</p>
      <p sl="en">De dertiende Top EU-China vindt plaats enkele weken vóór twee cruciale internationale gebeurtenissen, namelijk de G20-top in Seoel in november en de klimaattop in Cancún in december. Het afbakenen van gemeenschappelijk terrein, zodat China zijn standpunt in lijn kan brengen met onze prioriteiten, zou een belangrijke doelstelling van deze top kunnen zijn.</p>
      <p sl="en">Ook is het belangrijk dat we misvattingen aanpakken en persoonlijke banden opbouwen. Daarom zal er in de marge van de top voor het eerst ook een cultureel forum worden gehouden. Dit is ook de reden waarom 2011 zal worden uitgeroepen tot het Europees-Chinese Jaar van de jeugd. Dit jaar zal tot doel hebben een beter onderling begrip te wekken tussen Europese en Chinese jongeren en de interculturele dialoog te bevorderen. In 2012 wordt dit streven voortgezet met het Europees-Chinese Jaar van de interculturele dialoog.</p>
      <p sl="en">De top volgt op een rijk jaar wat de politieke dialoog betreft. Er waren eerder dit jaar diverse belangrijke bijeenkomsten op hoog niveau, waaronder het bezoek van het College onder leiding van voorzitter Barroso en het bezoek van Cathy Ashton aan China ter gelegenheid van de eerste ronde van de strategische dialoog begin september. Voor november is een bijeenkomst van de EU-China economische en handelsdialoog op hoog niveau gepland. Commissaris Almunia en commissaris Rehn zullen samen met mij de EU-delegatie leiden, die verder bestaat uit diverse andere commissarissen.</p>
      <p sl="en">Geachte afgevaardigden, we staat allemaal achter het doel van een China dat zich verder ontwikkelt, opener en transparanter wordt, zich houdt aan internationale normen op het gebied van mensenrechten, internationale en Europese bedrijven verwelkomt en deze gelijke voorwaarden biedt, en dat samenwerkt bij de aanpak van de wereldwijde uitdagingen. Om dit mogelijk te maken moeten we onze samenwerking voortzetten en verdiepen. Op die manier kunnen we deze betrekkingen verder ontwikkelen en tegelijkertijd voor ons en voor China lastige kwesties aanpakken.</p>
      <p sl="en">De top in oktober is voor ons de volgende gelegenheid om een bestandsopname te maken van onze betrekkingen en te bespreken in welke richting we deze de komende jaren willen sturen.</p>
    </intervention>
    <intervention id="2-071" speaker_id="28474" name="Ioannis Kasoulides" is_mep="True" mode="spoken">
      <p sl="en">namens de PPE-Fractie . – Mevrouw de Voorzitter, de geglobaliseerde multilaterale wereld, de uitdagingen inzake klimaatverandering, energievoorzieningszekerheid, nucleaire non-proliferatie, Iran en Noord-Korea, de gemeenschappelijke veiligheidskwesties zoals terrorisme en piraterij en de vredesprocessen in onstabiele regio's als het Midden-Oosten rechtvaardigen een strategisch partnerschap tussen China en de EU.</p>
      <p sl="en">De EU is de grootste handelspartner van China en China is de op één na grootste handelspartner van de EU. China is de grootste bron voor import van industrieproducten. Het tekort op onze handelsbalans met China wordt hoofdzakelijk veroorzaakt door problemen bij de toegang tot Chinese markten. In onze inspanningen ter verbetering van de Partnerschaps- en Samenwerkingsovereenkomst staan non-tarifaire handelsbelemmeringen, intellectuele eigendomsrechten en toegang tot overheidsopdrachten hoog op de agenda.</p>
      <p sl="en">In onze betrekkingen met China streven we onze wederzijdse belangen maar ook onze waarden na. In de context van de politieke dialoog en op voet van gelijkheid moedigt de EU de overgang van China naar een open samenleving gebaseerd op rechtsstaat en eerbiediging van de mensenrechten aan. Wij bepleiten mensenrechten voor de inwoners van Tibet en andere Chinese provincies, maar met volledige inachtneming van de territoriale integriteit van China. Wij verwelkomen de recente overeenkomsten met Taiwan, maar wel met betrekking tot het één-China-beleid. De wereldwijde economische crisis heeft bewezen dat er sprake is van wereldwijde onderlinge afhankelijkheid.</p>
      <p sl="en">Wij verwelkomen de economische vooruitgang en het herstel van China als een factor voor stabiliteit en dringen aan op een verdere opwaardering van de renminbi voor een wereldwijde monetaire orde zonder verstoringen.</p>
    </intervention>
    <intervention id="2-072" speaker_id="23707" name="Libor Rouček" is_mep="True" mode="spoken">
      <p sl="cs">namens de S&amp;D-Fractie . – Mevrouw de Voorzitter, mijnheer de commissaris, dames en heren, de lidstaten van de Europese Unie en China staan voor talrijke gemeenschappelijke uitdagingen en problemen: de gevolgen van de wereldwijde economische crisis, de klimaatverandering, terrorisme, proliferatie van massavernietigingswapens, ongecontroleerde migratie en nog talrijke andere uitdagingen. Geen van deze uitdagingen, geen enkele van deze problemen kunnen we in ons eentje oplossen; dit kan uitsluitend door samen te werken. Er moeten dus partners worden gezocht om samen de handen uit de mouwen te steken. De Europese Unie en China zijn wat dat betreft natuurlijke strategische partners. Wij verwachten dan ook dat beide partners tijdens de komende top in het volle bewustzijn van hun wereldwijde verantwoordelijkheid met concrete stappen en concrete oplossingen komen voor op zijn minst een aantal van de genoemde uitdagingen en problemen.</p>
      <p sl="cs">Vandaag vindt er in New York onder auspiciën van de Verenigde Naties nog een andere top plaats, de top over de wereldwijde armoede. Ik denk dat het nuttig is erop te wijzen dat de Europese Unie en China bij uitstek geschikte partners zijn om ook dit probleem aan te pakken, dus om de wereldwijde armoede te bestrijden. De leden van de Fractie van de Progressieve Alliantie van Socialisten en Democraten in het Europees Parlement verwachten tevens dat de vertegenwoordigers van de Europese Unie zich tijdens de top EU-China van 6 oktober onomwonden uitspreken over een aantal bilaterale problemen: de ontwikkeling en ondersteuning van de wederzijdse handel, de toegang van Europese goederen en diensten tot de Chinese markt, uiteraard met inbegrip van overheidsopdrachten, de bescherming van intellectuele-eigendomsrechten, de bescherming van arbeidsrechtelijke normen, de mensenrechten, alsook de ontwikkeling van het toerisme, de uitwisseling tussen studenten en jongeren, enzovoort.</p>
    </intervention>
    <intervention id="2-073" speaker_id="97229" name="Niccolò Rinaldi" is_mep="True" mode="spoken">
      <p sl="it">namens de ALDE-Fractie . Mevrouw de Voorzitter, mijnheer de commissaris, geachte collega’s, een top tussen China en de Europese Unie is als een spiegel tussen twee vrienden die beide redenen voor tevredenheid hebben, maar die in bepaalde opzichten allebei oud zijn. Europa en China hebben namelijk samen bijgedragen aan een veiligere en welvarender wereld.</p>
      <p sl="it">Het handelsbeleid is een cruciale factor in deze gezamenlijke inspanning, ook al is er iets mis, als klopt dat het Europese handelstekort is de afgelopen vijf jaar is verdrievoudigd. Dit is onhoudbaar voor de Europese Unie en wellicht onvermijdelijk, gezien de voortdurende sociale en milieudumping door China, zijn wereldrecord op het gebied van namaakmedicijnen, zijn voor diensten gesloten markt, zijn gebrek aan bereidheid om deel te nemen aan de handelsovereenkomst ter bestrijding van namaak (ACTA), en zijn neiging om ook ten aanzien van de mensenrechten een gesloten beleid te voeren: van de onderdrukking van Tibet, dat in cultureel, spiritueel en etnisch opzicht wordt verstikt, zijn halsstarrige weigering om de feitelijke soevereiniteit van Taiwan te erkennen tot de onderdrukking van de vrijheid van meningsuiting in de media en op internet en de schande van een systematisch toegepast doodstraf.</p>
      <p sl="it">Dit alles is achterhaalde politiek voor ons – en dat moeten we tegen onze Chinese vrienden zeggen – want het is een belediging voor de intelligentie van dit volk, dat altijd een bijdetijdse beschaving is geweest. Toch kunnen we China weinig leren. Integendeel, elk concurrentievoordeel van China komt, ook wat het handelsbeleid betreft, voort uit het feit dat China anderhalf miljard inwoners heeft en één minister van Buitenlandse Zaken, anderhalf miljard inwoners en één fiscaal beleid, anderhalf miljard inwoners en één munteenheid en het Europa van de 27 plus 1 met zijn constant weifelen heeft, als het zich spiegelt aan China, nog heel wat te leren en moet zijn eenheid terugvinden.</p>
    </intervention>
    <intervention id="2-074" speaker_id="96739" name="Reinhard Bütikofer" is_mep="True" mode="spoken">
      <p sl="de">namens de Verts/ALE-Fractie . – Mevrouw de Voorzitter, mijnheer de Gucht, ik ben het eens met uw uitgangspunt dat de Europese Unie naar een strategisch partnerschap met China moet streven, maar als we het dan, na zo'n uitgangspunt te hebben geformuleerd, voornamelijk weer over de Chinese markt hebben, dan beperken we het perspectief waarin we dergelijke strategische betrekkingen benaderen. Dan onderschatten we China en dan onderschatten we de verantwoordelijkheid die we in Europa hebben.</p>
      <p sl="de">Daarom wil ik een aantal vraagstukken aan de orde stellen die verder gaan dan onze ongetwijfeld belangrijke economische betrekkingen met de Chinezen. De Amerikaanse minister van Buitenlandse Zaken Hillary Clinton heeft onlangs in een opmerkelijk initiatief in Vietnam met het oog op de veiligheid in de Zuid-Chinese Zee een standpunt ingenomen dat in Europa eigenlijk in goede aarde zou moeten vallen. Daarin pleitte ze voor een multilaterale strategie voor conflictbeheersing in deze moeilijke, maar voor ons ook economisch belangrijke regio. Wat is het standpunt van de EU in dezen? Delen we deze opvatting, of hebben we geen standpunt?</p>
      <p sl="de">Binnenkort vindt de volgende klimaattop in Cancún plaats. De afgelopen keer hebben de Chinezen – ik zeg het met een lichte ironie – een rol gespeeld die niet in alle opzichten constructief was. We moeten de hand echter ook in eigen boezem steken. Is er een Europese strategie met betrekking tot de vraag hoe we samen met de Chinezen in Cancún en daarna vooruitgang kunnen boeken? We moeten immers vaststellen dat de Amerikaanse bijdrage tot deze kwestie momenteel vanwege interne politieke problemen grotendeels komt te vervallen.</p>
      <p sl="de">Natuurlijk moeten we ook economische vraagstukken aan de orde stellen, maar als u het over grondstoffen en zeldzame aardmetalen heeft, zou het Parlement willen weten voor welke strategie u daarbij kiest. Wilt u de Chinezen bedreigen met sancties in de Wereldhandelsorganisatie? Meent u dat dat de juiste weg is? Streven we naar een samenwerkingsstrategie waarmee we bijvoorbeeld de Chinezen door middel van technologieoverdracht helpen de problemen op te lossen die zij in dit verband hebben? Ik had graag gezien dat we niet alleen over een strategisch partnerschap discussieerden maar ook over de vraag met welke strategie en met welke strategische Europese doelstellingen we dat aanpakken.</p>
    </intervention>
    <intervention id="2-075" speaker_id="28331" name="Jaromír Kohlíček" is_mep="True" mode="spoken">
      <p sl="cs">namens de GUE/NGL-Fractie . – Geachte collega‘s, reeds meer dan 30 jaar lang kijken buitenlandse waarnemers met open mond naar het tempo waarmee de Chinese economie maar blijft groeien. Een ontwikkelingsland waarin het overgrote deel van de bevolking van ongemechaniseerde landbouw leefde, is nu al 30 jaar lang bezig om met een duizelingwekkende, weergaloze economische groei zijn enorme achterstand op de ontwikkelde landen van de wereld in te halen. Er zijn staatslieden en politieke commentatoren die echter vergeten dat we het hier wel degelijk nog altijd over een ontwikkelingsland hebben waarin zo’n 70 procent van de inwoners hun families nog altijd met ongemechaniseerde landbouw voedt, dat is te zeggen: als er een oogst is. Is die er niet, dan betekent dat honger. Het huidig ontwikkelingsstadium van China kan wat dat betreft worden vergeleken met dat van de industrielanden in de tweede helft van de negentiende eeuw. Alleen als we dat fundamentele feit voortdurend in ons achterhoofd houden, is het mogelijk om bij de top tot wederzijds voordelige overeenkomsten te komen, zonder dat we ons daarbij op dun ijs begeven door de geschiedenis te willen versnellen en onze partners op bepaalde thema’s tot te grote sprongen vooruit te dwingen. Want het is duidelijk dat China dan bar weinig genegen zal zijn ook maar een duimbreed toe te geven aan de druk van de EU. Degene die weet wat de grote sprong voorwaarts in de jaren zestig teweeg heeft gebracht, kan niet anders dan dit inzien.</p>
    </intervention>
    <intervention id="2-076" speaker_id="4507" name="Bastiaan Belder" is_mep="True" mode="spoken">
      <p sl="nl">namens de EFD-Fractie . – De Chinese markt lokt het Europese bedrijfsleven aan. Tegelijkertijd verspert een jungle aan voorschriften, die vaak ook nog eens gewijzigd worden of met terugwerkende kracht van toepassing zijn, Europese firma's de weg naar die aanlokkelijke markt.</p>
      <p sl="nl">De standpuntnota van de Europese Kamer van Koophandel te Peking van begin september - kort geleden dus - geeft dat op 647 pagina's met 380 aanbevelingen aan de Chinese regering overduidelijk aan. Van Raad en Commissie verwacht ik dan ook dat dit cruciale document voor de essentiële verbetering van de Europees-Chinese betrekkingen op de komende onderlinge top hoog op de agenda prijkt. Terecht verlangt de Europese Kamer van Koophandel van Raad en Commissie één heldere Europese stem die de belangen van Europese ondernemingen in het rijk van het midden daadwerkelijk vertegenwoordigt en verdedigt.</p>
    </intervention>
    <intervention id="2-077" speaker_id="103132" name="Lucas Hartong" is_mep="True" mode="spoken">
      <p sl="nl">Voorzitter, ik wil nadrukkelijk aandacht vragen voor de rol van China inzake Noord-Korea. Tijdens het recente bezoek van dictator Kim Jong-il aan China heeft de Chinese president Hu Jintao verklaard meer handel te willen drijven met Noord-Korea. Dit baart mijn PVV-Fractie ernstig zorgen.</p>
      <p sl="nl">China houdt namelijk Noord-Korea op de been en wij willen dat het onmenselijke regime zo snel mogelijk wordt afgeschaft. Er verblijven momenteel zeer angstige Noord-Koreanen, voornamelijk christenen, als vluchteling in China. Zodra zij namelijk door de Chinese politie worden ontdekt, worden zij direct naar Noord-Korea teruggestuurd en in werkkampen gestopt en er zijn ook vele kinderen onder hen. Terwijl Noord-Korea atoomproeven uitvoert en de eigen bevolking uithongert wordt het land politiek gesteund door China.</p>
      <p sl="nl">Ik wil graag van de Commissie weten of de Europese Unie wel handelsbetrekkingen moet onderhouden met een China dat de mensenrechten zo met voeten treedt en niet ophoudt met het terugsturen van Noord-Koreaanse vluchtelingen. Daarbij heb ik ook het dringende verzoek Noord-Korea hoog op de politieke agenda te zetten bij de komende onderhandelingen.</p>
    </intervention>
    <intervention id="2-078" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">Mevrouw de Voorzitter, het onderhavige debat roept inderdaad de vraag op hoe we een strategisch partnerschap met China kunnen opbouwen dat gebaseerd is op het economisch potentieel van dat land en op ons eigen waardestelsel, met name wat betreft de mensenrechten, die een universeel karakter dienen te hebben.</p>
      <p sl="es">Garton Ash, een briljante Engelse commentator, zei dat de relatie met China ons voor vier problemen stelt, die alle vier met de letter “t” beginnen: trade (handel), Taiwan, Tibet – en in dat verband wil ik het Parlement herinneren aan de opschorting van de Top EU-China van 2008 – en Tiananmen wat betreft de kwestie van de mensenrechten.</p>
      <p sl="es">Het is heel duidelijk dat, zoals de heer Kasoulides zei, geen van de problemen waarmee de wereld thans geconfronteerd wordt – zoals de globalisering, de digitale economie, de hervorming van het financiële stelsel, de veiligheidskwestie, de strijd tegen proliferatie van kernwapens – kijk maar naar geval van Iran – de bescherming van het milieu en de natuurlijke hulpbronnen of de veiligheid van de energievoorziening – kan worden opgelost zonder de medewerking van China.</p>
      <p sl="es">De Verenigde Staten zijn erin geslaagd om gestructureerde betrekkingen met China aan te gaan, wat niet zonder moeilijkheden ging. President Bush had voorgesteld de Dalai Lama de gouden medaille van het Amerikaanse Congres te geven, maar de betrekkingen tussen beide landen lopen gewoon door.</p>
      <p sl="es">Commissaris, zullen wij gelet op de belangrijke positie van China op het wereldtoneel, in de VN-Veiligheidsraad, in de G-20 of in de BRIC-landen, in staat zijn om als Europese Unie die betrekkingen op te bouwen en te consolideren? Belangrijker nog, mevrouw de Voorzitter: zullen wij, vanuit de Europese Unie, in staat zijn om de weg naar vrijheid te effenen, op basis van dat vrij unieke systeem dat het Chinese staatskapitalisme is?</p>
      <p sl="es">Ik denk, mevrouw de Voorzitter, dat dit de belangrijkste vraag is, en ik verzoek u, commissaris, om op deze komende top ons waardestelsel te verdedigen maar tegelijkertijd ook een zeker pragmatisme aan de dag te leggen.</p>
    </intervention>
    <intervention id="2-079" speaker_id="2319" name="Henri Weber" is_mep="True" mode="spoken">
      <p sl="fr">Mevrouw de Voorzitter, bij een belangrijk debat als dit had ik graag gezien dat mevrouw Ashton of in ieder geval een lid van de Raad bij onze besprekingen aanwezig was geweest.</p>
      <p sl="fr">China heeft besloten marktleider te worden in groene technologieën, en dat is goed nieuws. 38 procent van zijn omvangrijke herstelplan wordt geïnvesteerd in deze nieuwe industrieën. China is nu al de belangrijkste producent en de grootste exporteur van zonnepanelen en windmolens ter wereld.</p>
      <p sl="fr">Wij zouden maar al te blij zijn met deze nieuwe koers – die een bijdrage kan leveren aan het terugdringen van de verontreinigingniveaus in China en in de wereld –, als deze productie tenminste plaatsvond in overeenstemming met de WTO-voorschriften. Dat is echter niet geval.</p>
      <p sl="fr">Chinese exportondernemingen ontvangen omvangrijke steun van staatsbanken en lokale overheden. Hoewel sommige markten op het gebied van groene technologieën open staan voor bedrijven en investeringen vanuit het buitenland, blijven veel markten gecontingenteerd en sommige zelfs gesloten. Deze oneerlijke concurrentie vormt een bedreiging voor onze Europese industrieën.</p>
      <p sl="fr">Mijnheer de commissaris, China heeft de WTO-overeenkomsten ondertekend. De Europese Unie moet ervoor zorgen dat dit land zich nauwgezet aan de WTO-voorschriften houdt.</p>
    </intervention>
    <intervention id="2-080" speaker_id="4335" name="Marielle De Sarnez" is_mep="True" mode="spoken">
      <p sl="fr">Mevrouw de Voorzitter, ik denk dat het hoog tijd is om de kwestie van de betrekkingen van Europa met China in ogenschouw te nemen en zelfs om een nieuwe strategie vast te stellen. Ik heb drie suggesties.</p>
      <p sl="fr">Ten eerste moet er sprake zijn van wederkerigheid, zoals de voorzitter van de Raad zei. Een voorbeeld: het zou Chinese ondernemingen niet meer toegestaan mogen worden om zich bij ons te vestigen als Europese ondernemingen geen toegang krijgen tot Chinese overheidsopdrachten. Er moet een keuze worden gemaakt. Ik verwacht dat er in dit opzicht maatregelen worden genomen.</p>
      <p sl="fr">Ten tweede mag de Unie niet langer passief toezien hoe er dumping plaatsvindt op sociaal, gezondheids- en milieugebied. Dat is namelijk de rechtstreekse oorzaak voor het veel te grote aantal bedrijfsverplaatsingen naar buiten Europa. Bovendien mogen de belachelijk lage arbeidskosten en de erbarmelijke arbeidsomstandigheden niet langer door de Commissie worden beschouwd als ´natuurlijke concurrentievoordelen´. Op dit punt, mijnheer de commissaris, dring ik erop aan dat de Commissie haar doctrine herziet.</p>
      <p sl="fr">Ten derde en tot slot mogen wij onze ogen niet langer sluiten voor de kwestie van de mensenrechten. Zo is de openlijke steun van Peking aan Iran, Noord-Korea of Birma duidelijk een probleem. De Europese Unie heeft zich altijd ten doel gesteld de opkomst van de democratie en van democratieën te bevorderen. Op dit punt mogen wij dan ook geen duimbreed toegeven.</p>
    </intervention>
    <intervention id="2-081" speaker_id="2054" name="Heidi Hautala" is_mep="True" mode="spoken">
      <p sl="fi">Mevrouw de Voorzitter, het is de laatste tijd goed merkbaar dat de Europese Unie zich geen raad weet met de toenemende macht van China. Dat weerspiegelt zich ook in onze mensenrechtendialoog. Ik zou willen zeggen dat de mensenrechtendialoog die wij met China voeren zich in een zekere crisis bevindt waar wij uit moeten komen.</p>
      <p sl="fi">Ik wil wijzen op het feit dat de minister-president van deze steeds sterker wordende mondiale speler onlangs heeft gezegd dat de economische successen in China verloren kunnen gaan als er geen politieke hervormingen plaatsvinden. Hij ging zelfs zover om te zeggen dat de burgers het recht moeten hebben op toegang tot informatie, het recht moeten hebben om deel te nemen aan de besluitvorming, het recht moeten hebben hun mening kenbaar te maken en ook de mogelijkheid moeten hebben de regeringsmacht te controleren.</p>
      <p sl="fi">Ik zou willen dat er op de Top EU-China weer serieus over deze onderwerpen werd gesproken. Terwijl wij altijd van vertegenwoordigers van China horen dat men in China in overeenstemming met de behoeften van de meerderheid handelt, moeten wij kunnen aantonen dat enkele moedige individuen, van wie er velen momenteel gevangen zitten vanwege hun standpunten, in feite de meerderheid van het volk verdedigen, aangezien zij misbruik aan de kaak stellen, zoals het melkschandaal, slecht gebouwde scholen en de bestrijding van hiv/aids. Op die manier kunnen wij misschien een nieuwe mensenrechtendialoog met China tot stand brengen.</p>
      <p sl="fi">Wij moeten ook erkennen dat er in het Chinese rechtsstelsel enkele positieve hervormingen hebben plaatsgevonden en dat bijvoorbeeld marteling steeds vaker wordt veroordeeld. Dat kan voor ons een manier zijn om dit ernstige probleem aan te pakken. Wij moeten er ook op wijzen dat in China onlangs het aantal misdaden waar de doodstraf op staat, is verminderd. Dit geeft ons allemaal meer reden om door te gaan met een krachtige mensenrechtendialoog met China.</p>
    </intervention>
    <intervention id="2-082" speaker_id="96669" name="Joe Higgins" is_mep="True" mode="spoken">
      <p sl="en">Mevrouw de Voorzitter, de Top EU-China wordt als zeer belangrijk beschouwd door in Europa gevestigde transnationale ondernemingen, die meer flexibiliteit willen om meer winst te kunnen behalen uit hun Chinese activiteiten, meer winst over de ruggen van de Chinese arbeiders. Tientallen miljoenen onder hen worden op ontstellende wijze uitgebuit; ze zijn migranten in hun eigen land, zonder mensenrechten of arbeidsrechten, die de grote bedrijven slechts 2,7 procent kosten van wat hun Amerikaanse tegenhangers kosten.</p>
      <p sl="en">De top is ook belangrijk voor het Chinese regime, dat de handel met de EU wil intensiveren. Vergeet de diplomatieke taal van de commissaris voor handel: dit is een wreed en onderdrukkend regime dat de mensenrechten, de politieke rechten en de arbeidsrechten stelselmatig de kop in drukt. De Chinese arbeiders vechten nu echter voor vrije en onafhankelijke vakbonden die voor hun echte belangen opkomen.</p>
      <p sl="en">De afgelopen maanden hebben vooral jonge Chinese arbeiders leiding gegeven aan een golf van stakingen door het hele land, waarmee zij het regime en de grote westerse bedrijven lieten weten dat zij zich niet langer laten behandelen als onbeduidende radertjes in het genadeloze mechanisme van de kapitalistische productie en het kapitalistische winstbejag door die grote westerse bedrijven. Ik hoop dat Europese arbeiders hen volledig steunen in hun strijd om rechtvaardigheid.</p>
    </intervention>
    <intervention id="2-083" speaker_id="28219" name="Daniel Caspary" is_mep="True" mode="spoken">
      <p sl="de">Mevrouw de Voorzitter, ik betuig mijn steun aan alle sprekers die hebben gezegd dat zij in het licht van de communistische dictatuur in China over waarden, vrijheid en mensenrechten willen discussiëren. Toch wil ik me vandaag op de economische vraagstukken concentreren. China is immers geen ontwikkelingsland meer, maar de op één na grootste economische macht ter wereld.</p>
      <p sl="de">In het crisisjaar 2009 bedroeg de economische groei in China 9 procent, in de eerste helft van 2010 zelfs 11 procent. Daarom moeten we bepaalde kwesties aankaarten, want de economische betrekkingen tussen de EU en China worden nog steeds overschaduwd door handelsbelemmeringen op met name de Chinese markt. Ik werd in de afgelopen weken en maanden steeds vaker benaderd door ondernemers die hun beklag deden over het verslechterde ondernemingsklimaat in China: in de bouw- en financiële sector zijn talrijke markten nog steeds gesloten; er is sprake van problemen bij rechtstreekse investeringen; intellectuele eigendom wordt nog steeds niet in voldoende mate beschermd; er gelden talrijke non-tarifaire handelsbelemmeringen en verplichte certificeringen – bijvoorbeeld op ICT-gebied – maken bedrijven uit Europa het leven moeilijk. Het gebrek aan toegang tot overheidsopdrachten, het uitblijven van vrije toegang tot de grondstoffenmarkt en het stijgende aantal antidumpingzaken, exportsubsidies, exportbeperkingen en gevallen van productpiraterij en -namaak zijn verdere voorbeelden van het feit dat de samenwerking met China op het moment helaas te wensen overlaat.</p>
      <p sl="de">China is echter een gelijkwaardige partner en moet verantwoordelijkheid nemen voor het functioneren van de wereldeconomie. China mag de Chinese markt niet afschermen tegen buitenlandse ondernemingen. Mijnheer De Gucht, in de commissie heeft u ons gezegd dat de Europese Unie "open, but not naively open " dient te zijn. Op dit punt ben ik het volkomen met u eens en ik wil onomwonden zeggen dat ik waardering heb voor de duidelijke taal die u regelmatig bezigt. Doet u dat alstublieft ook in China.</p>
      <p sl="de">De Commissie moet de belangen van het Europese bedrijfsleven sterker behartigen en zich er krachtdadiger voor inzetten. Bovendien moet de Commissie er bij China op aandringen dat het zijn verplichtingen als lid van de WTO eindelijk nakomt. Ik hecht groot belang aan een goed partnerschap met China. Dit vereist echter wel dat beide zijden dienoverkomstig handelen.</p>
    </intervention>
    <intervention id="2-084" speaker_id="4348" name="Emilio Menéndez del Valle" is_mep="True" mode="spoken">
      <p sl="es">Mevrouw de Voorzitter, commissaris, China voert een export- en investeringsoffensief op vrijwel alle continenten. De handel en de investeringen zijn aanzienlijk toegenomen. Volgens prognoses zal China in 2014 de Europese Unie hebben ingehaald en zal het de op een na grootste markt worden voor export uit Latijns-Amerika, terwijl Latijns-Amerika in 2015 meer zal kopen van China dan van Europa.</p>
      <p sl="es">Naar mijn mening moet er echter een interessant voorbehoud worden gemaakt. De Europese Unie zou die ontwikkeling namelijk kunnen tegenhouden als zij via de partnerschapsovereenkomsten met Midden-Amerika, de multilaterale handelsovereenkomst tussen de EU, Peru en Colombia en de toekomstige overeenkomst met de Mercosur de bilaterale handel tussen de Europese Unie en Latijns-Amerika een impuls zou geven.</p>
      <p sl="es">Op de laatste Top EU-China in 2009 hebben beide partijen steun gegeven aan een trilaterale dialoog tussen de Unie, China en Afrika en besloten om te onderzoeken op welke terreinen er samenwerking mogelijk zou zijn. Is de Commissie niet van mening dat, gezien de afwezigheid van de Raad, een soortgelijke dialoog tussen de Europese Unie, China en Latijns-Amerika zou moeten worden bevorderd op de volgende top?</p>
    </intervention>
    <intervention id="2-085" speaker_id="840" name="Charles Goerens" is_mep="True" mode="spoken">
      <p sl="fr">Mevrouw de Voorzitter, China is een fabelachtig rijk land geworden, een land dat gedreven wordt door een economische groei van jaarlijks 8 à 15 procent. Zijn economische prestaties hebben het de kwalificatie ´productieatelier van de wereld´ opgeleverd, terwijl de Verenigde Staten nu al enkele decennia de rol van eindconsument vervullen.</p>
      <p sl="fr">China produceert en verkoopt, waarbij het de Amerikaanse consumptie stimuleert, doordat het samen met de verkochte producten ook consumptieve kredieten aan de Verenigde Staten verstrekt. China moedigt zodoende de Amerikaanse consumptie sterker aan dan zijn eigen consumptie, en is daarom geconfronteerd met verzoeken uit de rest van de wereld.</p>
      <p sl="fr">De strategische onderlinge afhankelijkheid tussen de Verenigde Staten en China is van dien aard dat iedere substantiële verandering in dit eigenaardige partnerschap gevolgen heeft voor niet alleen deze twee landen zelf. Wat de betrekkingen tussen de EU en China betreft: deze zijn weliswaar van fundamenteel belang maar als het om de belangrijkere beleidsterreinen gaat, hebben deze mogendheden duidelijk minder met elkaar gemeen.</p>
      <p sl="fr">Zolang China en de Verenigde Staten er belang bij hebben dat de Europese export wordt beperkt door een zeer sterke euro, bevinden wij ons in een zwakke positie. Daar komt bij dat China, sinds het lid is van de Veiligheidsraad van de Verenigde Naties en over een vetorecht beschikt, ook op het gebied van de internationale betrekkingen een mogendheid is geworden waar we niet omheen kunnen.</p>
      <p sl="fr">Dit land, dat het afgelopen jaar de tweede militaire mogendheid ter wereld is geworden, vraagt onze aandacht in meer dan één opzicht. Stabiliteit is voortaan ook afhankelijk van China. Ik wil hier nog aan toevoegen dat wij om al deze redenen en bij al deze kwesties dringend behoefte hebben aan een Europese strategie voor externe betrekkingen.</p>
    </intervention>
    <intervention id="2-086" speaker_id="97199" name="Crescenzio Rivellini" is_mep="True" mode="spoken">
      <p sl="it">Mevrouw de Voorzitter, geachte collega’s, tijdens de Top EU-China zullen er veel belangrijke onderwerpen worden behandeld. Volgens mij is één daarvan de bevordering van vrije en eerlijke handel en de geleidelijke, definitieve integratie van China in de wereldeconomie als verantwoordelijke en betrouwbare partner.</p>
      <p sl="it">Hoewel China bijna tien jaar geleden, namelijk op 11 november 2001, is toegetreden tot de Wereldhandelsorganisatie en substantiële voordelen heeft genoten, is er tot op heden geen sprake geweest van wederkerigheid in de toezeggingen en in de verbeteringen die noodzakelijk zijn om de toegang van internationale investeerders tot bepaalde sectoren van de Chinese markt te vergemakkelijken.</p>
      <p sl="it">In het bijzonder is er nauwelijks enige verbetering opgetreden in de problemen met betrekking tot de openstelling van de markt voor overheidsopdrachten, bij intellectuele eigendom, namaak en exportsubsidies en op de valutamarkt. De internationale ondernemingen hebben nog vrijwel altijd dezelfde moeilijkheden als voorheen, ook al is China, nogmaals, al jaren lid van de WTO.</p>
      <p sl="it">De Chinese markt blijft zich uitbreiden, het agressieve beleid van China ten aanzien van exportsubsidies, het opportunistisch gebruik van de waarde van zijn munt, de safari in Afrika om grondstoffen te bemachtigen: dit zijn allemaal verontrustende zaken voor degenen die bang zijn voor een onevenwichtige wereldeconomie die zelfs de wereldvrede zou kunnen ondermijnen.</p>
      <p sl="it">Daarom is het terecht dat we ons vandaag enkele vragen stellen: was het wel een goed idee om China op 11 november 2001 te laten toetreden tot de WTO zonder van tevoren overeenstemming te bereiken over de verplichtingen van China? Aan de commissaris voor handel zou ik graag willen vragen wat er terecht is gekomen van de onderhandelingen over een nieuwe partnerschaps- en samenwerkingsovereenkomst waarover in december 2005 overeenstemming was bereikt. Die onderhandelingen zijn in januari 2007 begonnen en als ik het wel heb zijn ze op de economische aspecten vastgelopen.</p>
      <p sl="it">Kan de bijeenkomst van 6 oktober 2010 een kans zijn om overeenkomsten te sluiten die de internationale bedrijven vrije toegang tot de markt geven? Kan er tijdens de volgende bijeenkomst worden gediscussieerd over certificering van licenties voor toegang tot de Chinese markt, vooral voor overheidsopdrachten en openbare aanbestedingen, zonder dat internationale bedrijven knowhow aan China moet afstaan?</p>
      <p sl="it">Ik kijk uit naar hetgeen de commissaris voor handel precies over dit alles zal zeggen en wat zijn ideeën zijn met betrekking tot de volgende vergadering.</p>
    </intervention>
    <intervention id="2-087" speaker_id="96918" name="Derek Vaughan" is_mep="True" mode="spoken">
      <p sl="en">Mevrouw de Voorzitter, deze top is van groot belang voor de EU. We moeten ervoor zorgen dat deze ook belangrijk is voor China. Ik weet zeker dat China een sterk, geïntegreerd Europa wil. Het land wil een multipolaire en geen bipolaire wereld, en daar moeten wij blij om zijn.</p>
      <p sl="en">Daarom moeten we ervoor zorgen dat de EU voor veel belangrijke kwesties een sterke, goed gecoördineerde benadering heeft, bijvoorbeeld voor handelsverbanden en IER. Op die manier kunnen wij gemakkelijker toegang krijgen tot de enorme en nog groeiende Chinese markt. Ditzelfde geldt ook voor klimaatverandering en energie. Vooral energie is een cruciale kwestie voor zowel de EU als China. Daarom vind ik dat samenwerking bij zaken als technologieën voor schone energie een belangrijk onderwerp is en dat we dit moeten bespreken. We moeten besprekingen voeren over de uitwisseling van technologieën zoals CCS. Op die manier kunnen wij ons milieu verbeteren, en dit is ook goed voor ons energiebeleid.</p>
    </intervention>
    <intervention id="2-088" speaker_id="1263" name="Elmar Brok" is_mep="True" mode="spoken">
      <p sl="de">Mevrouw de Voorzitter, een strategisch partnerschap houdt in dat men met één stem spreekt. Een van de beide partners – de Europese Unie – is daar op veel gebieden helaas bij lange na niet klaar voor, met name als het om economische vraagstukken gaat. We weten dat bij een strategisch partnerschap ook gezamenlijke verantwoordelijkheid van de partners hoort. Daarom zijn partnerschappen op het terrein van het buitenlands en veiligheidsbeleid van buitengewoon groot belang, ook waar het gaat om Iran, Noord-Korea enzovoort. Juist met betrekking tot deze twee landen is er het een en ander gebeurd en valt inmiddels te constateren dat China meer verantwoordelijkheid neemt.</p>
      <p sl="de">Gezamenlijke verantwoordelijkheid is echter ook nodig op het gebied van de handels- en economische normen, de universele mensenrechten, het milieu en de sociale kwesties. Ik ben van mening dat China, naarmate het politiek en economisch sterker wordt, zich wat deze vraagstukken betreft niet achter ontwikkelingslanden mag verschuilen. De enorme economische prestaties van China sinds ongeveer de jaren tachtig zijn indrukwekkend. In de achttiende eeuw was China ooit goed voor een derde van het wereldwijde BNP, en het land is hard op weg om weer een dergelijke plaats in te nemen; dat lijdt geen twijfel. Momenteel nemen wij die positie in met 8 procent van de wereldbevolking, en hier is een dramatische verandering van de situatie op til. De financiële crisis heeft dat duidelijk aangetoond.</p>
      <p sl="de">Dit is echter alleen mogelijk als China bereid is zijn markten werkelijk open te stellen en als het met betrekking tot openbare aanbestedingen en certificeringen niet voor oplossingen kiest die anderen uitsluit, waarbij het auteursrecht verkeerd of helemaal niet wordt toegepast of waarbij overeenkomsten alleen tot stand komen als daarvan een uit Chinees perspectief noodzakelijke technologieoverdracht te verwachten valt.</p>
      <p sl="de">Volgens mij moeten we bij deze top ook een definitie zien te vinden voor de markteconomiestatus van China, omdat deze kwestie volgens mij van doorslaggevend belang is voor de verdere ontwikkelingen.</p>
    </intervention>
    <intervention id="2-089" speaker_id="28310" name="Edite Estrela" is_mep="True" mode="spoken">
      <p sl="pt">Mevrouw de Voorzitter, de Europese Unie en China moeten van deze top gebruik maken om tot gezamenlijke standpunten te komen voor de klimaatconferentie in Cancún. We moeten lessen trekken uit wat er in Kopenhagen is gebeurd. Het is onbegrijpelijk dat de Verenigde Staten onderhandelen met China, India, Brazilië en Zuid-Afrika over een minimalistisch akkoord en dat het ambitieuze voorstel van de Europese Unie wordt genegeerd.</p>
      <p sl="pt">Europa moet weer de leiding nemen in de strijd tegen klimaatverandering en zijn strategische partners positief zien te beïnvloeden. In die strijd kunnen we niet zonder China, niet alleen omdat China het land met de grootste bevolking ter wereld is en een bloeiende economie heeft maar ook omdat China de meeste broeikasgassen uitstoot en de grootste verbruiker van kolen is.</p>
      <p sl="pt">China is van plan tegen 2020 de uitstoot van CO2 te verminderen, meer hernieuwbare energie te produceren en het bosareaal te vergroten. Het is een begin maar het is niet voldoende. Om onze planeet te redden moeten we ambitieuzer zijn.</p>
    </intervention>
    <intervention id="2-090" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Dames en heren, de Europese Unie heeft bepaalde doelstellingen correct geformuleerd, maar er zijn mijns inziens ook anachronistische toestanden, zoals het feit dat we China niet erkennen als markteconomie. Verscheidene sprekers hebben gezegd hoe belangrijk markttoegang is. Graag maak ik commissaris De Gucht erop attent dat een groot deel van de Europese voedingsmiddelen alleen op de Chinese markt kan komen via Hongkong. Het zou goed zijn als de Commissie ook op dit gebied actie zou ondernemen. Een aantal sprekers heeft de samenwerking op het gebied van klimaatverandering genoemd. Dit heeft inderdaad mede bijgedragen aan het echec van Kopenhagen. Ten slotte wat betreft de mensenrechten: het is juist dat we de zaak bepleiten van de Tibetaanse autonomie en de minderheden, maar we mogen niet vergeten dat 700 miljoen mensen in dorpen en 200 miljoen gastarbeiders geen medische voorzieningen, sociale zekerheid of pensioen hebben en dat het onderwijs van hun kinderen niet is geregeld.</p>
    </intervention>
    <intervention id="2-091" speaker_id="39711" name="Victor Boştinaru" is_mep="True" mode="spoken">
      <p sl="en">Mevrouw de Voorzitter, ik wil vandaag graag herhalen wat ik altijd al heb gezegd: de betrekkingen tussen de EU en China zijn voor beide zijden en voor de hele wereld uiterst belangrijk. Dit is momenteel meer dan ooit het geval, nu China zijn snelle groei voortzet en de EU nog steeds worstelt met de crisis.</p>
      <p sl="en">De EU heeft China nodig en China heeft de EU nodig. Tot op heden heeft de EU geen echte strategische overeenkomst met Peking kunnen sluiten. Ik hoop dat wij bij de komende top eindelijk met één stem kunnen spreken en een strategische benadering voor onze betrekkingen met China kunnen vaststellen.</p>
      <p sl="en">Commissaris, nu de agenda zo dichtbij komt en zo belangrijk is, wil ik enkele kwesties noemen die cruciaal zijn voor een strategisch partnerschap dit najaar en het komende voorjaar. In de eerste plaats moeten Europa en China in de G20 een sterk en effectief partnerschap opbouwen. In de tweede plaats is er Cancún, met de lessen die we hebben geleerd van het falen van de EU tijdens de conferentie over klimaatverandering in Kopenhagen. In de derde plaats is er de kwestie van de internationale hulp en ontwikkeling – niet alleen met betrekking tot Afrika. Samenwerking bij de verwezenlijking van de millenniumdoelstellingen voor ontwikkeling en niet het doen van loze beloftes moet daarbij ons doel zijn.</p>
    </intervention>
    <intervention id="2-092" speaker_id="96739" name="Reinhard Bütikofer" is_mep="True" mode="spoken">
      <p sl="de">Mevrouw de Voorzitter, ik heb een motie van orde. Ik had de hele tijd de hoop dat de Raad misschien toch nog zou komen opdagen. Nu is het debat bijna voorbij, en de Raad was helaas de hele tijd afwezig. Betekent dit dat de Raad het niet nodig vindt om de strategische betrekkingen met China ook met het Parlement te bespreken, of hoe moeten we dit opvatten? En hoe kunnen we de Raad duidelijk maken dat het Parlement er recht op heeft om in deze strategische betrekkingen een rol te spelen?</p>
    </intervention>
    <intervention id="2-093" speaker_id="1263" name="Elmar Brok" is_mep="True" mode="spoken">
      <p sl="de">Mevrouw de Voorzitter, ik wil nog eens op de overeenkomst wijzen die het Europees Parlement met de hoge vertegenwoordiger/vicevoorzitter van de Commissie heeft gesloten. Daarin zijn we onder meer overeengekomen dat ook een commissaris – ook in gemengde kwesties – haar hier volledig kan vertegenwoordigen en namens haar kan spreken, ook in haar hoedanigheid van voorzitter van de Raad Buitenlandse Zaken. Ik ga ervan uit dat de heer De Gucht dat heeft gedaan. Dit betekent niet dat we weer dubbele hoeden bij de Raad invoeren. Ik beschouw mijnheer De Gucht hier ook als vertegenwoordiger van mevrouw Ashton in al haar hoedanigheden.</p>
    </intervention>
    <intervention id="2-094" speaker_id="96823" name="Petru Constantin Luhan" is_mep="True" mode="spoken">
      <p sl="ro">We weten allemaal dat de Europese Unie niet de enige is die ziet dat een slimme, groene economie kansen biedt om concurrerender en welvarender te worden.</p>
      <p sl="ro">China is een van de landen die vergelijkbare prioriteiten heeft en investeert in opkomende sectoren, groene technologieën, informatie- en communicatietechnologie en slimme netwerken. Natuurlijk moeten we streven naar nauwe samenwerking in deze economische sectoren, maar mijn inziens is er een ook ander prioriteitsgebied waar we naar moeten kijken, namelijk handel. Handel is in zowel de EU als China een van de motoren voor groei, werkgelegenheid en investeringen. In het kader van de bilaterale samenwerking moeten we maatregelen nemen om belemmeringen voor handelsstromen en investeringen te verminderen en handel op basis van duidelijke normen te bevorderen.</p>
      <p sl="ro">Ook moeten we de economische en politieke banden met China aanhalen. China is een van onze belangrijkste strategische partners.</p>
    </intervention>
    <intervention id="2-095" speaker_id="96653" name="Katarína Neveďalová" is_mep="True" mode="spoken">
      <p sl="sk">China is een belangrijke zaken- en handelspartner van de Europese Unie.</p>
      <p sl="sk">Ik ben uiteraard voorstander van een nauwer strategisch partnerschap, mits dit is gestoeld op vertrouwen en wederkerigheid. We mogen echter in onze haast om goede handelsbetrekkingen tot stand te brengen en te zorgen voor samenwerking bij onderzoek, gezamenlijke maatregelen voor milieubescherming of andere zaken, het maatschappelijk klimaat in dit land niet uit het oog verliezen. De bevolking van China vormt bijna een kwart van de wereldbevolking en ofschoon sociale hervormingen in China gedurende de afgelopen twintig jaar voor verbetering hebben gezorgd, moeten we wel beseffen dat er nog heel veel nodig is voordat China een daadwerkelijk open en democratisch land is.</p>
      <p sl="sk">We hebben het over 1,5 miljard mensen die recht hebben op waarborging van hun fundamentele mensenrechten en vrijheden. We mogen ook niet vergeten dat het komende jaar het jaar van de jeugd is in het kader van de betrekkingen tussen Europa en China, en dit voor de Europese Unie het jaar is van het vrijwilligerswerk. Ik vind het daarom belangrijk dat we streven naar uitwisselingsprojecten die nauw op elkaar aansluiten en dat we vooral uitwisselingen van jonge mensen steunen, omdat de jonge generatie de toekomst is van ons allen. Hoe sneller we de voorwaarden scheppen voor samenwerking, hoe meer deze samenwerking in de toekomst zal opleveren.</p>
    </intervention>
    <intervention id="2-096" speaker_id="4521" name="Charles Tannock" is_mep="True" mode="spoken">
      <p sl="en">Mevrouw de Voorzitter, de Volksrepubliek China blijft een meedogenloze communistische dictatuur, maar elke dag vestigt het kapitalistische China een nieuw economisch record. Het land staat op het punt Japan voorbij te streven als de op één na grootste economie ter wereld en is verbazingwekkend genoeg al verreweg de grootste handelspartner van Brazilië; een teken dat China werkelijk de hele wereld verovert.</p>
      <p sl="en">We weten allemaal dat het land massaal op zoek is naar natuurlijke rijkdommen in Afrika en president Bashir van Soedan, die als oorlogsmisdadiger is aangeklaagd, en de Mugabe-dictatuur in Zimbabwe op schaamteloze wijze steunt. Ik maak me zorgen over het risico van een oorlog bij volmacht in Soedan, waarbij China het noorden steunt en de VS het naar onafhankelijkheid strevende zuiden.</p>
      <p sl="en">Ik hoop dat tijdens deze top het INBPR wordt geratificeerd en dat tevens de hervorming van de beruchte dwangarbeidkampen van Laogai aan de orde wordt gesteld. Wat in mijn ogen wel goed nieuws is – en dan spreek ik als voorzitter van de vriendschapsgroep EP-Taiwan –, is dat het communistische China, de Volksrepubliek China, Taiwan nu met veel meer respect behandelt en dat er veel meer ontspanning is in de betrekkingen tussen het eiland en het vasteland.</p>
    </intervention>
    <intervention id="2-097" speaker_id="1941" name="Roberta Angelilli" is_mep="True" mode="spoken">
      <p sl="it">Mevrouw de Voorzitter, geachte collega’s, de commissaris heeft China terecht aangemerkt als strategische partner, maar laten we eerlijk zijn: deze relatie is eenrichtingsverkeer!</p>
      <p sl="it">Europa is strategisch voor China. Ik bedoel hiermee dat China een duidelijke en zeer agressieve strategie heeft jegens ons. Het weet wat het van Europa wil en het krijgt wat het wil, maar het is China die de spelregels bepaalt zoals het hem uitkomt!</p>
      <p sl="it">Wij zijn in feite aan China onderworpen. We hebben ervoor gekozen om niet te kiezen, om geen echte en vooruitziende voorwaarden te stellen, noch op het gebied van de economie, noch op dat van de handel en noch minder op het gebied van de mensenrechten. We laten op zielige manier een sluier neer over de mensenrechten. Willen we over Tibet praten, over het wereldrecord van China op het gebied van de voltrekking van de doodstraf, over de mensenrechten in het algemeen? Zelfs wanneer we bedeesd enkele voorwaarden stellen, laten we China deze systematisch met de voeten treden.</p>
      <p sl="it">Tot besluit wil ik zeggen wat ook de commissaris heeft gezegd – maar dan veel beter dan ik – door de fundamentele vraag te stellen: wat willen we van China? Wat wil Europa van China? Misschien wordt het tijd om onszelf die vraag serieus te stellen!</p>
    </intervention>
    <intervention id="2-098" speaker_id="96768" name="Enrique Guerrero Salom" is_mep="True" mode="spoken">
      <p sl="es">Mevrouw de Voorzitter, commissaris, de komende paar weken zal de Europese Unie drie cruciale toppen houden: de eerste met China, de tweede met de Verenigde Staten en de derde met Afrika. Tegelijkertijd zal het een jaar geleden zijn dat het Verdrag van Lissabon in werking is getreden, en zal de Europese Dienst voor extern optreden op het punt staan om operationeel te worden.</p>
      <p sl="es">Voor Europa is de tijd gekomen om zijn rol als mondiale speler op het wereldtoneel te vervullen, niet alleen door economische maar ook politieke partnerschappen aan te gaan, inzake proliferatie van kernwapens, klimaatverandering, veiligheid en de rol van China in Afrika en Latijns-Amerika.</p>
      <p sl="es">Het is dan ook tijd dat we een top houden die anders is dan de vorige. Dit is de dertiende top, maar het is de eerste waarop Europa met één enkele stem zal moeten spreken.</p>
    </intervention>
    <intervention id="2-099" speaker_id="72775" name="Rachida Dati" is_mep="True" mode="spoken">
      <p sl="fr">Mevrouw de Voorzitter, mijnheer de commissaris, dames en heren, om te beginnen sluit ik mij aan bij het standpunt van mijn collega, die sprak over het feit dat de Raad niet aanwezig is bij deze vergadering van het Parlement. Ik moet zeggen dat ik dit een beetje ongegeneerd vind van de Raad.</p>
      <p sl="fr">Nu de volgende top op 6 oktober dichterbij komt, moeten China en de Europese Unie absoluut en resoluut stappen met elkaar zetten op het punt van de klimaatverandering. Vorig jaar om deze tijd spoorden wij, in deze zelfde vergaderzaal, Europa aan om alles in het werk te stellen om in Kopenhagen een ambitieus en bindend akkoord te bereiken. We hebben gezien dat het resultaat niet aan onze hoop en onze verwachtingen beantwoordde. Een jaar later is de ongerustheid nog hetzelfde, of zelfs nog heviger.</p>
      <p sl="fr">Om onze partners op dit moment te kunnen dwingen of overtuigen moeten wij laten zien dat onze vastberadenheid absoluut onveranderd is, en moeten wij bijvoorbeeld laten zien dat wij er al het nodige aan doen om onze beloften aan de landen van het Zuiden na te komen. Om dit te bereiken is de invoering van innovatieve financiering – en ik heb gisteren geluisterd naar de toespraak die president Sarkozy voor de VN hield – het voor de hand liggende antwoord.</p>
      <p sl="fr">Zo moet de invoering van een CO2 -heffing aan onze grenzen bijvoorbeeld niet worden uitgesloten. Dit zou stimulerend werken voor landen die niet ver genoeg gaan in hun inzet voor het klimaat. In feite zou het veel meer zijn dan een dreigement, aangezien het zou meehelpen om onze banen en onze ondernemingen te beschermen, zodat wij deze periode na de crisis beter het hoofd kunnen bieden.</p>
    </intervention>
    <intervention id="2-100" speaker_id="96749" name="Andrew Henry William Brons" is_mep="True" mode="spoken">
      <p sl="en">Mevrouw de Voorzitter, de eerste drie maanden van vorig jaar importeerde het Verenigd Koninkrijk uit China goederen voor een waarde die meer dan het viervoudige was van die van zijn export naar dat land.</p>
      <p sl="en">De gehele EU wordt met een vergelijkbare dreiging geconfronteerd omdat de Chinese economie maar blijft groeien. In 2009 importeerde de EU voor 215 miljard euro aan goederen uit China, maar exporteerde zij slechts voor 82 miljard euro. Mogelijk dachten wij dat tekort op de handelsbalans te kunnen compenseren met een overschot in de dienstenhandel, maar dat overschot bedroeg slechts een schamele 5 miljard euro. Wij staan toe dat de Chinezen de industrieën en banen van de Europese natiestaten vernietigen, doordat we de globalisering omarmen en onze markten openstellen voor goederen uit lagelonenlanden, waarmee we eenvoudigweg niet kunnen concurreren. We moeten stoppen met het importeren van goederen die onze industrieën en de banen van onze burgers vernietigen.</p>
    </intervention>
    <intervention id="2-101" speaker_id="23787" name="Czesław Adam Siekierski" is_mep="True" mode="spoken">
      <p sl="pl">De voorbereidingen voor de komende top zijn bijzonder belangrijk, omdat de geagendeerde onderwerpen de richting van het beleid en de prioriteiten voor verdere samenwerking bepalen. Naleving van de kwaliteitsnormen voor milieu- en klimaatsbescherming, maar ook de normen voor sociale en maatschappelijk-politieke zaken en de eerbiediging van de mensenrechten zijn hierbij essentieel.</p>
      <p sl="pl">We moeten de problemen bij de toegang tot de Chinese markt en de naleving door de Chinese regering van de intellectuele eigendomsrechten en de regels voor overheidsopdrachten grondig analyseren. De dialoog en samenwerking op het gebied van cultuur en het Europees-Chinese jaar van de jeugd zijn welkome initiatieven. Wil ons beleid effectief zijn dan moeten de lidstaten wel meer eenheid tonen in hun benadering van China.</p>
    </intervention>
    <intervention id="2-102" speaker_id="96986" name="Josefa Andrés Barea" is_mep="True" mode="spoken">
      <p sl="es">Mevrouw de Voorzitter, Europa staat voor een belangrijke uitdaging in zijn betrekkingen met de opkomende landen: deze betrekkingen moeten gestructureerd worden.</p>
      <p sl="es">De Europese Unie heeft om commerciële, politieke, strategische en humanitaire redenen belang bij zijn voornaamste partner: China.</p>
      <p sl="es">Spanje exporteert voor 500 miljoen euro naar China en importeert voor 580 miljoen euro. De export uit de autonome regio Valencia naar China bedraagt 60 miljoen euro en de import uit China 25 miljoen. Op de balans is dat is een positief saldo van 240 procent.</p>
      <p sl="es">De autonome regio Valencia exporteert veel naar China en is goed voor 12 procent van de totale export van Spanje naar dat land. De regio importeert schoeisel, speelgoed en elektrische apparatuur. China is op de drie na grootste klant van de regio Valencia. Het importeert leerproducten, schoeisel en plastics.</p>
      <p sl="es">Daarom is het noodzakelijk dat we proberen de markt open te stellen, de kwaliteitsgaranties van geïmporteerde producten te verbeteren, de export te bevorderen, onze ondernemers terzijde te staan bij handels- en arbeidskwesties, naast al hetgeen eveneens in een overeenkomst moet worden opgenomen, namelijk verbetering van het milieu, de mensenrechten en de armoedebestrijding.</p>
    </intervention>
    <intervention id="2-103" speaker_id="4238" name="Hans-Peter Martin" is_mep="True" mode="spoken">
      <p sl="de">Mevrouw de Voorzitter, mijnheer de Gucht, commissaris, ik onderschrijf de wezenlijke aspecten van het standpunt dat de voorzitter van onze delegatie voor de betrekkingen met de Volksrepubliek China, de heer Rivellini, heeft ingenomen. Ondanks alle kritiek op de activiteiten van de Europese Unie, die ik altijd als constructieve kritiek opvat, ben ik van mening dat de toppen met China van essentieel belang zijn en dat we steeds weer in herinnering moeten roepen hoe het Helsinki-proces is verlopen. Daar zijn we getuige geweest van verandering door toenadering. Wel zijn er nog belangrijke onderwerpen – op het gebied van de handel, met betrekking tot WTO-kwesties – waar we volgens mij nog steeds van mening verschillen. Ik zou u ook willen vragen bijzondere aandacht aan Afrika te besteden. Daar proberen de Chinezen helaas doelgericht de mensenrechtennormen te omzeilen bij grote bouwprojecten. Ik hoop dat u deze kwestie eveneens kunt aankaarten.</p>
    </intervention>
    <intervention id="2-104" speaker_id="28178" name="Miroslav Mikolášik" is_mep="True" mode="spoken">
      <p sl="sk">China is zonder twijfel een belangrijke handelspartner voor de Europese Unie en de lidstaten, en de handelsbetrekkingen zijn de afgelopen jaren geïntensiveerd vanwege de opmerkelijke groei van de Chinese economie.</p>
      <p sl="sk">Voor de toekomstige betrekkingen tussen de Europese Unie en China is het belangrijk dat we een partnerschap tot stand brengen dat is gebaseerd op acceptatie, maar ook op gemeenschappelijke waarden. De Europese Unie is een wereldwijde hoedster van de mensenrechten, en moet daarom haar mensenrechtenagenda actief promoten en er consequent op aandringen dat de fundamentele mensenrechten en waarden worden gerespecteerd.</p>
      <p sl="sk">Ik ben van mening dat we op dit gebied geen water bij de wijn mogen doen, omdat de handel er anders onder te lijden zou kunnen hebben. De Europese Unie heeft de morele verplichting om druk uit te oefenen op de Chinese regering en deze ertoe aan te zetten toezeggingen te doen die kunnen leiden tot een aanzienlijke verbetering van de mensenrechten in het land, maar vooral onmiddellijk en onvoorwaardelijk in te stemmen met een moratorium op de doodstraf, die in China nog steeds wordt misbruikt om politieke tegenstanders uit de weg te ruimen.</p>
    </intervention>
    <intervention id="2-105" speaker_id="39726" name="László Tőkés" is_mep="True" mode="spoken">
      <p sl="en">Mevrouw de Voorzitter, zoals we weten is de EU de grootste handelspartner van China en geniet China onze steun voor de economische hervormingen in het land. Laten we echter niet vergeten dat deze hervormingen geen vorderingen zullen maken als er niet tevens hervormingen plaatsvinden op het gebied van de eerbiediging van de mensenrechten.</p>
      <p sl="en">Europa is erin geslaagd een einde te maken aan bijna vijftig jaar communistisch totalitarisme, dat mensen hun identiteit ontnam en het natuurlijke verloop van zo veel levens verstoorde. Daarom moeten wij in onze dialogen met China en tijdens de komende top voortdurend de aandacht blijven vestigen op het falen van het communistische China bij de eerbiediging van de mensenrechten.</p>
      <p sl="en">Onze verklaringen moeten een sterker en beter gedefinieerd gemeenschappelijk standpunt weergeven, zodat we een zinvolle bijdrage kunnen leveren aan kwesties als persvrijheid en vrijheid van godsdienst, discriminatie tegen etnische minderheden, de kwestie Tibet, de Oeigoeren en de doodstraf. Daarom vraag ik de vertegenwoordigers van de EU om te zorgen voor een betere integratie van de mensenrechtenkwesties in de betrekkingen tussen de EU en China.</p>
    </intervention>
    <intervention id="2-106" speaker_id="23868" name="Monika Flašíková Beňová" is_mep="True" mode="spoken">
      <p sl="sk">Aan de vooravond van de Top EU-China is het belangrijk dat de Commissie en de Raad zich bewust zijn van de aard van de betrekkingen van deze twee belangrijke actoren vanuit een internationaal-politiek perspectief.</p>
      <p sl="sk">Vanuit Europees oogpunt wordt de groeiende invloed van China steeds meer gezien als een bedreiging en niet zozeer als een kans. We zien tot onze teleurstelling dat we er niet in geslaagd zijn ons oorspronkelijke doel te bereiken en positieve invloed uit te oefenen op de interne ontwikkeling en het internationale gedrag van China.</p>
      <p sl="sk">Vanuit Chinees oogpunt wordt de Europese Unie vooral gezien als een economische en technologische grootmacht. China heeft niet de ambitie om zich te bemoeien met de activiteiten van de Europese Unie, maar is gevoelig voor de uitspraken die de vertegenwoordigers van de Europese Unie doen over de koers die het land zou moeten varen. De hele gespannen dynamiek van de betrekkingen tussen de EU en China komt voort uit het feit dat de Europese Unie, afgezien van de wederzijdse pragmatische, strategische en geopolitieke belangen, als normatieve grootmacht invloed probeert uit te oefenen op China. De Europese Unie heeft China dus niet alleen nodig voor haar veiligheid en haar economische belangen, maar wil ook dat China de ideeën van de Europese Unie over internationale betrekkingen en mensenrechten steunt en tot uitvoering brengt.</p>
    </intervention>
    <intervention id="2-107" speaker_id="28240" name="Helga Trüpel" is_mep="True" mode="spoken">
      <p sl="de">Mevrouw de Voorzitter, China is een land dat een enorme groei en enorme tegenstellingen kent en steeds belangrijker wordt op het wereldtoneel.</p>
      <p sl="de">Inderdaad, we hebben een Europese strategie nodig voor ons optreden. We moeten onze belangen kenbaar maken en uitleggen dat wij voor multipolaire mondiale betrekkingen zijn. We hebben belang bij een oplossing voor de problemen van het klimaatbeleid. We zijn in het algemeen voor duurzaamheid en we willen geen kolonialistisch getinte gesprekken maar betrekkingen met China op gelijke voet. Maar ik wil er ook in alle duidelijkheid op wijzen dat de mensenrechten universeel zijn. In China worden zij nog steeds niet geëerbiedigd, de persvrijheid wordt niet gewaarborgd, en hiervoor moet de regering in China worden bekritiseerd. Ik ben van mening dat het wapenembargo niet mag worden opgeheven, dat we de dwangarbeidskampen van Laogai moeten veroordelen, dat eindelijk vakbonden moeten worden toegelaten en dat we culturele autonomie moeten eisen voor tal van minderheden, waaronder de Tibetanen en de Oeigoeren.</p>
    </intervention>
    <intervention id="2-108" speaker_id="96668" name="Seán Kelly" is_mep="True" mode="spoken">
      <p sl="ga">Dames en heren, ik verwelkom de gesprekken op hoog niveau die tussen China en de Europese Unie zullen worden gehouden, en ik hoop dat ze zeer succesvol zullen zijn.</p>
      <p sl="en">Ik denk dat, als wij China negeren, wij de risico´s lopen en uiteindelijk de grote verliezers zullen zijn. Hier ligt een grote kans voor ons om te zorgen voor gelijkheid, met name op het gebied van wederzijdse handelsafspraken met China, wat hard nodig is voor onze bedrijven en onze burgers.</p>
      <p sl="en">Ik weet dat er kwesties spelen met betrekking tot de mensenrechten, de grondrechten van werknemers, Noord-Korea, enzovoorts, maar de enige manier om landen te beïnvloeden is door betrekkingen met ze aan te gaan. Als je geen betrekkingen aangaat, word je irrelevant. Ik denk dat dit een geweldige kans is om te laten zien dat Europa wel degelijk kan spreken met één stem, met één krachtige stem. Als we dat op de aanstaande top kunnen laten zien, zal de hele wereld het opmerken en zal de Europese Unie als zodanig veel relevanter en invloedrijker worden.</p>
      <p sl="en">Het deed mij twee jaar geleden deugd om de Olympische Spelen in Peking bij te wonen. China is een prettig land waar fantastische mensen wonen. Hoe meer wij daarbij betrokken raken, hoe beter dat is voor hen en voor ons.</p>
    </intervention>
    <intervention id="2-110" speaker_id="96718" name="Olga Sehnalová" is_mep="True" mode="spoken">
      <p sl="cs">Geachte commissaris, dames en heren, correcte betrekkingen tussen de EU en China op basis van wederzijds respect zijn alleen mogelijk wanneer begripvol rekening wordt gehouden met de verschillen tussen onze culturen. Alles valt en staat met oprechte, en dus niet slechts oppervlakkige inspanningen om elkaar beter te leren kennen. Daarvoor zijn persoonlijke ervaringen, de opbouw van menselijke capaciteiten en het slechten van taalbarrières onontbeerlijk. Daarom was ik ingenomen met de gezamenlijke verklaring van de 12e top EU-China in Nanjing in november 2009, waarin gesproken werd over versterking van de samenwerking op het gebied van onderwijs, ondersteuning van talenten, gezamenlijk onderzoek en ondersteuning van taalonderwijs, en waarbij werd beloofd alles in het werk te zullen stellen om te komen tot een significante stijging van de uitwisseling van studenten. Aangezien ik niet weet of, en zo ja, welke concrete stappen er daartoe op zowel communautair als nationaal niveau in de EU gezet zijn, wil ik opnieuw oproepen tot grotere inspanningen op dit vlak, want dat is de enige manier om tot een doeltreffende interculturele dialoog te komen.</p>
    </intervention>
    <intervention id="2-111" speaker_id="33984" name="Ioan Mircea Paşcu" is_mep="True" mode="spoken">
      <p sl="en">Mevrouw de Voorzitter, het is nu eenmaal zo dat China, dat nu al de op een na grootste economische en exporterende mogendheid ter wereld is, geleidelijk aan een supermacht aan het worden is, waardoor de Verenigde Staten dit land steeds meer in de gaten moeten houden. Een gevolg is ook dat Europa binnenkort met China zal moeten wedijveren om de gunsten van de Verenigde Staten, terwijl zijn aantrekkingskracht afneemt.</p>
      <p sl="en">In de gegeven omstandigheden worden de betrekkingen met China van de EU zelf nog belangrijker, niet alleen op het gebied van de handel en de economie, maar ook op politiek en misschien zelfs militair terrein. Dat kan echter alleen als we een einde maken aan de ogenschijnlijke arbeidsverdeling tussen de instellingen van de EU, die in de betrekkingen met China vaak de rol van ‘bad cop’ spelen, en de individuele lidstaten, die in hun betrekkingen met deze opkomende supermogendheid dingen naar de rol van de ‘good cop’.</p>
    </intervention>
    <intervention id="2-112" speaker_id="4482" name="De Voorzitter" is_mep="True" mode="spoken">
      <p sl="nl">Naar aanleiding van een bericht dat ik van de Raad heb ontvangen, wil ik u erop wijzen dat commissaris De Gucht namens mevrouw Ashton zal spreken en dat mevrouw Ashton volgens de overeenkomst met het Europees Parlement zowel de Commissie als de Raad vertegenwoordigt. Dit wilde ik graag verduidelijken in reactie op de opmerkingen van afgevaardigden over de afwezigheid van de Raad.</p>
    </intervention>
    <intervention id="2-113" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie . – Mevrouw de Voorzitter, dank u wel dat u hebt duidelijk gemaakt dat ik vandaag twee petten op heb (ik heb overigens daadwerkelijk zeker twee hoofddeksels – een donkerbruine fluwelen hoed voor de winter en een panamahoed voor de zomer). U zei, mevrouw de Voorzitter, dat dit was overeengekomen met het Parlement. Het is in feite het resultaat van het Verdrag van Lissabon. Wanneer ik het woord krijg in zo’n debat, is het, om misverstanden te voorkomen, belangrijk dat u mij aankondigt als hoge vertegenwoordiger voor buitenlandse zaken en veiligheid en niet als lid van de Commissie. Dan is voor alle leden duidelijk in welke hoedanigheid ik – of wie dan ook – tijdens het debat spreek. Dit gezegd hebbende concludeer ik dat het een zeer waardevol debat was. Ik zal in de resterende minuten, voordat u overgaat tot de stemming, proberen om enkele vragen te beantwoorden.</p>
      <p sl="en">Ik begin met de klimaatverandering, die de heer Bütikofer noemde. Het is zeer belangrijk dat we met China tot overeenstemming komen over klimaatverandering. Dit onderwerp staat op de agenda van de top die plaatsvindt op 6 oktober.</p>
      <p sl="en">Dit brengt mij tot een algemenere opmerking over het strategisch partnerschap. Veel leden van het Parlement hebben gevraagd wat dit strategisch partnerschap daadwerkelijk inhoudt. Voor mij houdt het in dat China – als een van de belangrijkste economieën ter wereld, grootste land ter wereld, supermacht, lid van de Veiligheidsraad van de Verenigde Naties, economische grootmacht en bovendien steeds belangrijkere militaire macht – samen met onder meer de Europese Unie en de Verenigde Staten de verantwoordelijkheid neemt voor de mondiale kwesties. Dat moet volgens mij de daadwerkelijke inhoud zijn. Het gaat niet alleen over politiek, economie, klimaatverandering of grondstoffen, maar veeleer over de gezamenlijke verantwoordelijkheid voor de aanpak van de mondiale kwesties. We staan ervoor open om dat samen met China te doen.</p>
      <p sl="en">Er werd ook verwezen naar enkele bestaande problemen in de economische sector. De heer Belder vestigde bijvoorbeeld de aandacht op de Europese Kamer van Koophandel, die – niet voor de eerste keer overigens, want de Kamer doet dit jaarlijks – een verslag heeft gepubliceerd over handelsirritaties. Er is ook een kortere versie, die een samenvatting vormt van het volledige verslag van 627 pagina’s. We onderhouden veel contact met elkaar. Toen ik onlangs in China was, hebben we uitvoerig met elkaar gesproken. We zijn ook aanwezig geweest bij een ontmoeting met het Chinese leiderschap waar Europese zakenlieden in de gelegenheid waren om vragen aan het Chinese leiderschap te stellen. We houden onszelf dus goed op de hoogte van wat er in dat opzicht speelt. Er zijn problemen, met name de verplichte certificering, het probleem van binnenlandse innovatie en het zeer omvangrijke probleem van de grondstoffen, dat niet alleen de winningsindustrie aangaat, maar onder andere ook de katoen- en de papierindustrie. Dit is een omvangrijk onderwerp dat we zeer nauwlettend moeten blijven volgen. Het zal een van de hoofdonderwerpen zijn tijdens de economische dialoog op hoog niveau met China in november.</p>
      <p sl="en">Er werden enkele specifieke vragen gesteld over het wederkerigheidsbeginsel, onder meer door mevrouw De Sarnez. We komen eind oktober met een mededeling over handel. Daarin doen we een voorstel voor een nieuw instrument, voor een soort handelsbeschermingsinstrument dat het mogelijk moet maken om op basis van een verslag op zo'n manier te interveniëren dat als een land – en dit is niet specifiek gericht op China, maar op alle landen – zijn markten voor overheidsopdrachten sluit voor onze producten en onze ondernemers, we tegenmaatregelen kunnen nemen en precies hetzelfde kunnen doen met onze markten door deze voor het betreffende land te sluiten. Ik ben een groot voorstander van openheid, maar openheid betekent ook dat er sprake moet zijn van wederkerigheid. De Commissie zal in dat opzicht actie ondernemen. Ik herhaal dat dit niet specifiek gericht is op China, maar dat China zeker hiervoor in aanmerking komt.</p>
      <p sl="en">Er werd ook gerefereerd aan dumpingpraktijken. We zien geen scherpe stijging van dumpingactiviteiten en antidumpingprocedures, maar we houden dit zeer nauwlettend in de gaten. Indien nodig nemen we de noodzakelijke maatregelen. Zo hebben we vorige week een maatregel genomen ten aanzien van aluminium wielen. We blijven dit zeer scherp in de gaten houden.</p>
      <p sl="en">De heer Brok stelde een vraag over de markteconomiestatus van China. Dat is zeker een interessante kwestie. Een van de dingen die we onszelf moeten afvragen is of we onze benadering van de markteconomiestatus moeten veranderen. De markteconomiestatus is in feite een formele beoordeling op basis van vijf criteria waaraan moet worden voldaan. De toekenning van de markteconomiestatus is altijd een van de belangrijkste verzoeken geweest die China aan ons heeft gedaan en het idee is geopperd om de markteconomiestatus als een onderhandelingstroef te gebruiken in de offensieve belangen van de EU. China heeft echter nooit aangegeven wat het ons in ruil voor de markteconomiestatus zou willen geven. Het is duidelijk niet in ons belang om deze status gratis te verlenen. We hebben in China te maken met toenemende problemen op het gebied van markttoegang, investeringsmogelijkheden voor onze bedrijven, overheidsopdrachten en de toegang tot grondstoffen. We zouden een verbetering op die gebieden moeten zien, willen we anders gaan aankijken tegen de markteconomiestatus. Ik voeg hieraan toe dat China door zijn lidmaatschap van de Wereldhandelsorganisatie in 2016 automatisch de markteconomiestatus krijgt.</p>
      <p sl="en">Er was ook een vraag van de heer Rivellini en anderen over de partnerschaps- en samenwerkingsovereenkomst. De besprekingen daarover duren voort. Voor wat betreft het handelsfront waren we vorige week in Beijing. Wat het politieke front aangaat hebben we de onderwerpen beperkt tot mensenrechten, Taiwan en migratie. Dit is overigens een doorlopend proces en net als de geachte afgevaardigde kijk ik uit naar een spoedige afronding ervan.</p>
      <p sl="en">Ik wil tot slot nog iets zeggen over de mensenrechten, een kwestie die door veel leden van het Parlement ter sprake werd gebracht. We kaarten de mensenrechtenkwesties aan tijdens onze periodieke politieke contacten en met name tijdens onze mensenrechtendialoog met de Chinese autoriteiten, waarvan de laatste zitting op 29 juni plaatsvond in Madrid. Ze werden bijvoorbeeld ook te berde gebracht op de twaalfde EU-China-top in Nanjing, zowel tijdens de gesprekken als bij de persconferentie. De mensenrechten en de rechtsstaat zullen uiteraard ook aan de orde komen tijdens de top in Brussel.</p>
      <p sl="en">De EU erkent dat China vooruitgang heeft geboekt op het gebied van de economische en sociale rechten. We waarderen wat het Chinese leiderschap heeft gedaan om de economische situatie van miljoenen burgers te verbeteren, zoals wordt geïllustreerd door de manier waarop China de economische neergang heeft aangepakt. We zien echter geen vergelijkbare vooruitgang op het gebied van de burgerrechten en de politieke rechten. Gezien de mondiale rol van China en zijn verplichtingen krachtens de Universele Verklaring van de Rechten van de Mens is er internationaal een sterke verwachting dat China de internationaal erkende normen op alle vlakken van de mensenrechten naleeft. We sporen China aan om het Internationaal Verdrag inzake burgerrechten en politieke rechten te ratificeren, wat het tastbaarste bewijs zou zijn dat het China ernst is met de eerbiediging van de mensenrechten.</p>
      <p sl="en">Tot slot Tibet. De EU respecteert de soevereiniteit en integriteit van China, met inbegrip van Tibet, maar de mensenrechten zijn universeel en de situatie in Tibet baart de internationale gemeenschap terecht zorgen. Het verontrust ons dat een groot aantal Tibetaanse intellectuelen en schrijvers momenteel strafrechtelijk wordt vervolgd. We dringen er bij China op aan om het Tibetaanse volk toe te staan om volledig zijn elementaire politieke, religieuze, economische, sociale en culturele rechten uit te oefenen, overeenkomstig de Chinese grondwet en de Chinese wettelijke bepalingen inzake lokale autonomie.</p>
    </intervention>
    <intervention id="2-114" speaker_id="4482" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <a text="(De vergadering wordt enkele minuten onderbroken)"/>
    </intervention>
  </section>
  <section id="creitem5" title="5. Stemmingen">
    <intervention id="2-117" speaker_id="28269" name="De Voorzitter" is_mep="True" mode="spoken">
      <p sl="nl">Aan de orde zijn de stemmingen.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem6" title="5.1. Ontwerp van gewijzigde begroting 05/2010: OLAF en herziening van de eigen middelen (A7-0249/2010, László Surján) (stemming)"/>
  <section id="creitem7" title="5.2. Voltooiing van de interne markt voor e-handel (A7-0226/2010, Pablo Arias Echeverría) (stemming)">
    <intervention id="2-121" speaker_id="2229" name="Bernd Posselt" is_mep="True" mode="spoken">
      <p sl="de">Mijnheer de Voorzitter, neemt u mij niet kwalijk maar ik heb mijn kaart in de vergaderzaal van de Commissie buitenlandse zaken laten liggen. De kaart wordt momenteel gehaald. Er zijn maar weinig stemmingen en ik was hier vanaf de eerste stemming. Daar wilde ik alleen even op wijzen.</p>
    </intervention>
  </section>
  <section id="creitem8" title="5.3. Onderzoek en preventie van ongevallen en incidenten in de burgerluchtvaart (A7-0195/2010, Christine De Veyrac) (stemming)"/>
  <section id="creitem9" title="5.4. Veiligstelling van de aardgasvoorziening (A7-0112/2010, Alejo Vidal-Quadras) (stemming)"/>
  <section id="creitem10" title="5.5. Overnameovereenkomst tussen de Europese Unie en Pakistan (A7-0231/2010, Csaba Sógor) (stemming)">
    <intervention id="2-126" speaker_id="39724" name="Csaba Sógor" is_mep="True" mode="spoken" role="rapporteur">
      <p sl="hu">Mijnheer de Voorzitter, ik wil de Commissie bedanken voor haar verklaring. Deze zal worden gehecht aan de nu in stemming te brengen overeenkomst tussen de Europese Unie en de Islamitische Republiek Pakistan over het voorstel voor een besluit van de Raad betreffende de overname van personen zonder verblijfsvergunning.</p>
    </intervention>
  </section>
  <section id="creitem11" title="5.6. Handel en economische betrekkingen met Turkije (A7-0238/2010, Metin Kazak) (stemming)">
    <intervention id="2-129" speaker_id="34254" name="Dimitar Stoyanov" is_mep="True" mode="spoken">
      <p sl="bg">Mijnheer de Voorzitter, ik vraag het woord op grond van artikel 175, lid 2 van het Reglement en verzoek om terugverwijzing van dit verslag naar de commissie.</p>
      <p sl="bg">Mijn redenen daarvoor zijn als volgt. Er is een belangenconflict voor de rapporteur, de heer Kazak, aangezien hij zijn hoger onderwijs heeft voltooid aan de Sorbonne op kosten van de Turkse regering. Gezien deze situatie is het verslag dat hij heeft opgesteld naar mijn mening niet onpartijdig en moet het worden terugverwezen naar de commissie, die een nieuwe rapporteur moet aanwijzen om een verslag op te stellen dat onpartijdig en accuraat is.</p>
      <p sl="bg">Daarom verzoek ik mijn collega’s om steun te geven aan mijn verzoek tot terugverwijzen van het verslag naar de commissie.</p>
    </intervention>
    <intervention id="2-130" speaker_id="28269" name="De Voorzitter" is_mep="True" mode="spoken">
      <p sl="nl">Hartelijk dank. Een dergelijk verzoek kan echter alleen worden ingediend door een fractie. In dit geval is dit verzoek niet op zijn plaats en wij kunnen dit dan ook niet in overweging nemen.</p>
      <p sl="nl">Vóór de stemming over het tweede deel van amendement 2</p>
    </intervention>
    <intervention id="2-131" speaker_id="34254" name="Dimitar Stoyanov" is_mep="True" mode="spoken">
      <p sl="bg">Mijnheer de Voorzitter, in lid 2 staat dat een fractie of ten minste veertig leden kunnen verzoeken een aangelegenheid naar een commissie terug te verwijzen. Ik verzoek u na te gaan of mijn voorstel wordt gesteund door veertig Parlementsleden, en dan zullen we zien of we verder kunnen gaan met dit verslag.</p>
    </intervention>
  </section>
  <section id="creitem12" title="5.7. Tenuitvoerlegging van EU-wetgeving tot behoud van de biodiversiteit (A7-0241/2010, Esther de Lange) (stemming)">
    <intervention id="2-135" speaker_id="38398" name="Esther de Lange" is_mep="True" mode="spoken" role="rapporteur">
      <p sl="en">Mijnheer de Voorzitter, ik wil u verzoeken om bij de eindstemming – bij de stemming over de resolutie in haar geheel – hoofdelijk te laten stemmen.</p>
    </intervention>
    <intervention id="2-136" speaker_id="28269" name="De Voorzitter" is_mep="True" mode="spoken">
      <p sl="nl">Doet u dit verzoek namens een fractie?</p>
    </intervention>
    <intervention id="2-137" speaker_id="38398" name="Esther de Lange" is_mep="True" mode="spoken" role="rapporteur">
      <p sl="en">Ja, mijnheer de Voorzitter, en het is ook met de schaduwrapporteurs besproken.</p>
    </intervention>
    <intervention id="2-138" speaker_id="28269" name="De Voorzitter" is_mep="True" mode="spoken">
      <p sl="nl">Het is een beetje laat, maar we kunnen een hoofdelijke stemming houden als niemand daar bezwaar tegen heeft. Heeft iemand daar bezwaar tegen? Mijnheer Batten, hebt u daar bezwaar tegen?</p>
    </intervention>
    <intervention id="2-139" speaker_id="28497" name="Gerard Batten" is_mep="True" mode="spoken">
      <p sl="en">Mijnheer de Voorzitter, ik heb bezwaar, niet omdat ik tegen een hoofdelijke stemming ben maar omdat volgens mij – zoals ik al vaker in dit Parlement heb gezegd – de regels die we hebben voor iedereen in gelijke mate moeten gelden. Als een van ons om een hoofdelijke stemming over iets anders zou verzoeken, zou dit verzoek worden verworpen. Als we regels hebben, moeten we ons er ook aan houden.</p>
    </intervention>
    <intervention id="2-141" speaker_id="38398" name="Esther de Lange" is_mep="True" mode="spoken" role="rapporteur">
      <p sl="en">Mijnheer de Voorzitter, met alle respect, we hebben deze procedure al eerder gehad. We kunnen tijdens de stemmingen om een hoofdelijke stemming verzoeken en als veertig leden tegen zijn, komt er geen hoofdelijke stemming. Tot nu toe heb ik echter maar één tegenstander gezien.</p>
    </intervention>
    <intervention id="2-142" speaker_id="28269" name="De Voorzitter" is_mep="True" mode="spoken">
      <p sl="nl">Ik wil dit graag uitleggen want het is echt niet nodig dat u zich hierover opwindt. De procedure waar u het over hebt betreft mondelinge amendementen, omdat er geen termijn is voor het indienen van mondelinge amendementen. Bij een verzoek om een hoofdelijke stemming geldt een ander principe; niemand in de zaal kan bezwaar maken tegen een dergelijk verzoek. In het onderhavig geval is er een termijn voor de indiening van amendementen vastgesteld, en u hebt dit verzoek niet binnen de vastgestelde tijd ingediend. Dit zijn de beginselen die terug te vinden zijn in ons Reglement. Als er een termijn voor de indiening van amendement is vastgesteld, kan niemand daar bezwaar tegen maken. De resolutie is aangenomen. Ik wil mevrouw De Lange graag feliciteren met haar werk aan deze resolutie.</p>
    </intervention>
  </section>
  <section id="creitem13" title="5.8. 8 - Preventie van natuurrampen en door de mens veroorzaakte rampen (A7-0227/2010, João Ferreira) (stemming)"/>
  <section id="creitem14" title="5.9. Vermindering van armoede en het scheppen van werkgelegenheid in ontwikkelingslanden (A7-0192/2010, Eleni Theocharous) (stemming)">
    <intervention id="2-146" speaker_id="25704" name="Eleni Theocharous" is_mep="True" mode="spoken" role="rapporteur">
      <p sl="el">Ik heb een mondeling amendement dat als volgt luidt; ik lees het in het Engels.</p>
      <a text="(Spreekster vervolgt in het Engels)"/>
      <p sl="en">Ik lees de Engelse tekst voor: ‘Calls on the European Union and the G20 to take concrete action to eradicate abuses of tax havens, tax evasion and illicit financial flights from developing countries and to promote these resources to be invested in developing countries ’. (“roept de EU en de G20 op concreet actie te ondernemen om misbruik van belastingparadijzen, belastingontduiking en illegale kapitaalvlucht uit ontwikkelingslanden uit te roeien en ervoor te zorgen dat deze middelen worden geïnvesteerd in de ontwikkelingslanden”) We willen de drie woorden ‘and the G20’ toevoegen en het woord ‘allow’ vervangen door ‘promote’.</p>
    </intervention>
    <intervention id="2-149" speaker_id="28269" name="De Voorzitter" is_mep="True" mode="spoken">
      <p sl="nl">Er zal straks een e-mail met informatie over donderdag aan u worden verzonden.</p>
    </intervention>
  </section>
  <section id="creitem15" title="6. Stemverklaringen">
    <intervention id="2-154" speaker_id="96652" name="Alajos Mészáros" is_mep="True" mode="spoken">
      <p sl="hu">Vandaag de dag is e-handel uitgegroeid tot een vast onderdeel van internet, maar helaas stellen we hier nog bepaalde tekortkomingen vast, vooral als het gaat om grensoverschrijdende handel. Niet-geharmoniseerde nationale wetgevingen kunnen het vrij verkeer van goederen in Europa ernstig belemmeren. Uit onderzoeken blijkt dat één op de drie Europese consumenten in 2009 een product online kocht, maar slechts 7 procent van hen kocht in een andere lidstaat. Uit een ander onderzoek blijkt dat 60 procent van de grensoverschrijdende aankopen geen succes heeft, omdat de verkoper de transactie af kan wijzen of transport weigert. Europa kan bogen op 500 miljoen consumenten maar helaas merken we dat niet op internet. We moeten ons uiterste best doen om ook de voorwaarden voor een goed functionerende elektronische interne markt te scheppen. Daarom heb ik het verslag gesteund.</p>
    </intervention>
    <intervention id="2-155" speaker_id="33569" name="Syed Kamall" is_mep="True" mode="spoken">
      <p sl="en">Mevrouw de Voorzitter, dank u wel dat u mij in de gelegenheid stelt om mijn standpunt inzake deze stemming toe te lichten. Ik denk dat we het er allemaal over eens zijn dat dit erg belangrijk is: er zijn nog steeds veel te veel hindernissen op het gebied van e-handel. Het is belangrijk dat we binnen de EU zowel digitale als fysieke goederen via internet kunnen kopen. Ik sta positief tegenover initiatieven die belemmeringen op dat gebied binnen de EU uit de weg ruimen. Dat mogen we een van de positieve aspecten van de Europese Unie noemen.</p>
      <p sl="en">Tegelijkertijd is er echter zoveel meer handel die zich concentreert op de rest van de wereld, en ik hoop dat we daarvoor niet gaan streven naar wetgeving op mondiale schaal maar eerder naar coördinatie tussen de verschillende rechtstelsels, opdat de hindernissen uit de weg worden geruimd en de burgers van de EU-landen in staat worden gesteld om te profiteren van lagere prijzen in de rest van de wereld en via internet producten, goederen en diensten uit de rest van de wereld aan te schaffen.</p>
      <p sl="en">We moeten echter ook beseffen dat een overvloed aan bandbreedte, opslagruimte en gegevens tot prijzen leidt die naar nul dalen en dat de prijs van sommige digitale producten na verloop van tijd op nul zal uitkomen.</p>
    </intervention>
    <intervention id="2-156" speaker_id="4555" name="Daniel Hannan" is_mep="True" mode="spoken">
      <p sl="en">Mevrouw de Voorzitter, kiezers van mij uit het bedrijfsleven zullen met matte gelatenheid naar dit verslag kijken. Het bevat alle afgezaagde, clichématige woorden die we met EU-richtlijnen associëren: ‘e-handel is een essentieel element van het internet’, ‘een belangrijke katalysator bij het streven naar de doelstellingen van de EU-2020-strategie voor de interne markt’; ‘het is van belang dat alle belanghebbenden de handen ineenslaan’. Hiermee worden de handel en de vrije markt in geen enkel opzicht daadwerkelijk bevorderd. Er zijn geen richtlijnen en verordeningen nodig om ervoor te zorgen dat bedrijven onderling kopen en verkopen: dat doen ze ook wel zonder expliciete wettelijke bekrachtiging.</p>
      <p sl="en">Wanneer iemand uit mijn achterban via internet handel drijft met een bedrijf aan de andere kant van de wereld, in Australië of Nieuw-Zeeland, lukt dat ook zonder de superstructuur van de interne marktregels van de EU. Vaak stuiten ze daarbij op veel minder problemen dan wanneer ze zich een weg proberen te banen door het web van Europese regels. Dit verklaart misschien waarom we sinds de jaren dat wij lid zijn van de Europese Unie een handelsoverschot hebben met elk continent in de wereld behalve met Europa. Het verklaart misschien waarom mijn achterban met de opkomst van de technologische revolutie zijn mondiale roeping herontdekt.</p>
    </intervention>
    <intervention id="2-158" speaker_id="28422" name="Alfredo Antoniozzi" is_mep="True" mode="spoken">
      <p sl="it">Mevrouw de Voorzitter, geachte collega’s, zoals duidelijk is af te leiden uit dit verslag neemt het luchtverkeer nu al enkele jaren voortdurend toe. Ondanks de grote vooruitgang die op het gebied van veiligheid is geboekt wordt de kans op ongelukken hierdoor onvermijdelijk groter.</p>
      <p sl="it">Op dit moment worden in Europa onderzoeken naar ongevallen in de luchtvaart geregeld door een richtlijn uit 1994, toen de EASA, het Europese Agentschap voor de veiligheid van de luchtvaart, nog niet was opgericht. Daarom ben ik het volledig eens met de doelstelling van de rapporteur om door middel van een nieuwe verordening een duidelijk rechtskader vast te stellen waarin de EASA de rol krijgt van het voornaamste orgaan voor de veiligheid van de luchtvaart op Europees niveau.</p>
    </intervention>
    <intervention id="2-159" speaker_id="96922" name="Izaskun Bilbao Barandica" is_mep="True" mode="spoken">
      <p sl="es">Mevrouw de Voorzitter, deze verordening zorgt voor een beter veiligheidsonderzoek naar de manier waarop ongevallen in de toekomst kunnen worden vermeden, voor betere coördinatie door de oprichting van een Europees netwerk en voor betere hulp aan slachtoffers en hun familieleden. Ik betreur evenwel dat twee kwesties hierin ontbreken: ten eerste het beginsel van een cultuur van redelijkheid, zodat personeel niet bestraft wordt voor beslissingen genomen op grond van individuele ervaring en opleiding, zonder dat ernstige nalatigheden, bewuste overtredingen of destructieve handelingen onder welke omstandigheden dan ook getolereerd worden, en ten tweede het bestaan van een code voor zelfregulering om de verspreiding van gevoelige informatie te vermijden die in handen van de media terecht zou kunnen komen, om zo de familie van slachtoffers nodeloos verdriet te besparen.</p>
    </intervention>
    <intervention id="2-160" speaker_id="28323" name="Oldřich Vlasák" is_mep="True" mode="spoken">
      <p sl="cs">Mevrouw de Voorzitter. We zijn allemaal bekend met het feit dat het huidige communautaire systeem voor onderzoek naar ongevallen in de burgerluchtvaart niet geheel optimaal is. In de afgelopen jaren is het vliegverkeer sterk gegroeid, is de Europese Unie uitgebreid en zijn de onderzoeksmethoden verbeterd. Deze verordening heeft tot doel op deze nieuwe situatie in te springen en vliegtuigongelukken doeltreffender te voorkomen.</p>
      <p sl="cs">Met de voorgestelde verordening wordt het mogelijk gemaakt om het EASA-agentschap, dat reeds sinds 2002 bestaat en verantwoordelijk is voor de certificatie van vliegtuigen, te betrekken bij onderzoeken naar vliegtuigongevallen en om een Europees netwerk van organisaties voor onderzoek naar de veiligheid van de burgerluchtvaart tot stand te brengen. Bovendien kunnen hiermee wijzigingen worden voorgesteld in de aard en omvang van de voor te leggen onderzoeksrapporten, en kan onder meer worden geëist dat de lijst van de aan boord van het verongelukte vliegtuig aanwezige passagiers beschikbaar wordt gesteld. Dit document is het resultaat van een compromis tussen het Parlement en de Raad. De Tsjechische Republiek heeft in de Raad ingestemd met het compromis. Het onderhavig verslag is technisch goed onderbouwd en draagt bij tot grotere veiligheid in de luchtvaart. Ik heb dan ook voor gestemd.</p>
    </intervention>
    <intervention id="2-161" speaker_id="23768" name="Bogusław Liberadzki" is_mep="True" mode="spoken">
      <p sl="pl">De vulkaanuitbarsting op IJsland in april heeft duidelijk aangetoond hoezeer het Europese continent is aangewezen op de luchtvaart. Op dit moment is er geen alternatief. Noch de spoorwegen, noch andere vervoerssystemen bleken in staat om de luchtvaart te vervangen. De veiligheid en betrouwbaarheid van de luchtvaart zijn dus cruciaal. Onze aandacht gaat nu uit naar incidenten of rampen in de burgerluchtvaart. De mogelijkheid om de exacte oorzaken ervan te bepalen, heeft hierbij de hoogste prioriteit, allereerst om de verantwoordelijkheid vast te stellen, maar nog belangrijker is het om incidenten in deze belangrijke transporttak te kunnen voorkomen, vooral bijna-botsingen en rampen.</p>
      <p sl="pl">Ik heb grote waardering voor de rapporteur en de schaduwrapporteurs, omdat zij de problematiek breed hebben aangepakt en hebben aangegeven waar de verantwoordelijkheden liggen en hoe de problemen opgelost kunnen worden. Ik heb voor deze goede verordening gestemd.</p>
    </intervention>
    <intervention id="2-163" speaker_id="28422" name="Alfredo Antoniozzi" is_mep="True" mode="spoken">
      <p sl="it">Mevrouw de Voorzitter, geachte collega’s, de afgelopen jaren hebben veel lidstaten te maken gehad met regelmatige onderbrekingen van de gasvoorziening. Dit toont aan dat de toenemende afhankelijkheid van de Europese Unie van externe energievoorziening op lange termijn de economische en politieke belangen van de lidstaten kan schaden.</p>
      <p sl="it">Ik ben het daarom volledig eens met het idee dat de zekerheid van de energievoorziening als essentieel element van de algemene veiligheid van de Europese Unie moet worden gezien en dat gegarandeerde gasvoorziening in de Gemeenschap, vooral in tijden van crisis, op haar beurt als strategische doelstelling moet worden beschouwd.</p>
      <p sl="it">Daarom heb ik voor dit verslag gestemd en ik hoop dat de verordening in kwestie op tijd wordt uitgevoerd, zoals ook de wens is van de rapporteur zelf.</p>
    </intervention>
    <intervention id="2-164" speaker_id="28178" name="Miroslav Mikolášik" is_mep="True" mode="spoken">
      <p sl="sk">De gascrisis tussen Rusland en Oekraïne afgelopen winter heeft de Europese burgers en de economie schade toegebracht en heeft aangetoond hoe kwetsbaar en hoe afhankelijk de Europese Unie is van leveringen uit het buitenland.</p>
      <p sl="sk">Het energiebeleid van de Europese Unie zou gestoeld moeten zijn op solidariteit en zo de energietoevoer in de hele Europese Unie veilig moeten stellen, in overeenstemming met de nieuwe mogelijkheden die voortvloeien uit het Verdrag van Lissabon. Wat betreft het oplossen van plotselinge onderbrekingen van de gasvoorziening ben ik het eens met de rapporteur, die de voorwaarden heeft aangescherpt in het artikel over de mogelijkheid om de noodsituatie in de Gemeenschap af te kondigen voor een specifieke geografische regio, anders gezegd in een land dat bijvoorbeeld een crisis doormaakt met een volledige instorting van de gasaanvoer, ook wanneer de daling op Europees niveau niet de grens van 10 procent overschrijdt. Ik vind het ook een goede zaak om een specifiek communautair mechanisme tot stand te brengen dat op regionaal niveau wordt toegepast.</p>
    </intervention>
    <intervention id="2-165" speaker_id="96771" name="Jarosław Kalinowski" is_mep="True" mode="spoken">
      <p sl="pl">De gasvoorzieningszekerheid was, is en zal nog lang een kritiek onderwerp zijn in de internationale politiek. Voor de inwoners van Europa is het echter het belangrijkste dat goede leefomstandigheden worden veiliggesteld door het waarborgen van voldoende hoeveelheden van deze essentiële natuurlijke hulpbron. De voorstellen die de rapporteur in het verslag doet, zoals de verbetering van het systeem voor de afkondiging van noodsituaties door de desbetreffende criteria te betrekken op een bepaald geografisch gebied, de vaststelling van duidelijke drempelwaarden waarboven lidstaten kunnen interveniëren in de markt, of de centralisering en betere bescherming van gegevens over leveringen en handelsinformatie, zullen ongetwijfeld de voorzieningszekerheid verbeteren en continuïteit waarborgen. Dit is van grote betekenis voor de vele Europese economieën die zijn gebaseerd op gas als energiegrondstof. Ik heb natuurlijk voor gestemd.</p>
    </intervention>
    <intervention id="2-166" speaker_id="23787" name="Czesław Adam Siekierski" is_mep="True" mode="spoken">
      <p sl="pl">We hebben een belangrijk verslag over gasvoorzieningszekerheid aangenomen. De voorgestelde maatregelen zijn een stap in de goede richting, maar bieden de maatschappij en de economie nog geen volledige zekerheid. De ervaringen van de laatste jaren hebben geleerd dat een aantal lidstaten op dit gebied hun eigen belangen liet prevaleren boven de opbouw van een waarachtig, gecoördineerd en solidair energiebeleid.</p>
      <p sl="pl">Wij moeten gaswinning en -transport van elkaar scheiden, monopolies opheffen en de gasproblematiek loskoppelen van de internationale politiek. Diversifiëring van bronnen van gaswinning en transportroutes, uitbreiding van de infrastructuur, samenwerking tussen de instanties die zich met gas bezighouden en gezamenlijk optreden op supranationaal niveau zijn essentiële maatregelen. Ik ben van oordeel dat dit document het begin is van de opbouw van een gemeenschappelijk energiebeleid.</p>
    </intervention>
    <intervention id="2-167" speaker_id="28617" name="Inese Vaidere" is_mep="True" mode="spoken">
      <p sl="lv">Dank u, mevrouw de Voorzitter. Een zekere gasvoorziening is een van de belangrijkste aspecten van de economische en strategische veiligheid van Europa. Het vermogen om tegen energieleveranciers met één stem te spreken over vraagstukken van energiebeleid is een van onze belangrijkste doelen. Ik heb zeer veel waardering voor wat commissaris Oettinger heeft bereikt, maar ik meen dat de periode van vijf of zeven jaar die hij heeft genoemd voor discussies met de lidstaten te lang is. Een gemeenschappelijk energiebeleid is dringend noodzakelijk. Het is van essentieel belang om de diversiteit in de energievoorziening veilig te stellen, vooral voor de Baltische staten, omdat één aanbieder – Rusland – zijn monopoliepositie misbruikt om zich te bemoeien met de politieke gebeurtenissen van de staten die van hem afhankelijk zijn. Er moeten interconnecties voor de gasvoorziening in Europa worden aangelegd op basis van het solidariteitsbeginsel, dat het fundament is van het beleid van de Europese Unie. Een situatie met meerdere gasleveranciers wier gas echter nog altijd via Rusland moet worden getransporteerd, zou onverdraaglijk zijn. Europa moet direct gaan samenwerken met Aziatische en trans-Kaukasische staten en het moet onderzoeksprojecten starten met gas uit laagpermeabel gesteente, leisteengas en alternatieve energiebronnen. Dank u wel.</p>
    </intervention>
    <intervention id="2-168" speaker_id="29074" name="Vito Bonsignore" is_mep="True" mode="spoken">
      <p sl="it">Mevrouw de Voorzitter, dames en heren, ook ik heb voor deze maatregel gestemd. Het is tijd dat de Europese Unie energiezekerheid en energievoorziening helder reguleert: het geschil van het afgelopen jaar heeft aangetoond hoezeer wij afhankelijk zijn van energie uit derde landen.</p>
      <p sl="it">Met de verordening die in deze zaal is aangenomen, wordt dit probleem eindelijk aangepakt en geprobeerd nieuwe crises te voorkomen,. Ook wordt een belangrijke stap voorwaarts gezet wat betreft energiezekerheid. De lidstaten worden opgeroepen een toereikende energievoorziening van gezinnen en beschermde klanten, dat wil zeggen van essentiële structuren en diensten, te waarborgen. Ze worden eveneens opgeroepen preventie- en noodplannen uit te werken.</p>
      <p sl="it">Op deze wijze wordt gehandeld naar het subsidiariteitsbeginsel dat de Unie en mijn fractie zo hoog in het vaandel dragen. Ik sta met name achter amendement 62. Tot besluit wil ik, als u mij toestaat, nog de aandacht vestigen op de vooruitziende blik waar mijn land blijk van heeft gegeven door talrijke kanalen voor dialoog te openen met landen die over grote gasvoorraden beschikken.</p>
    </intervention>
    <intervention id="2-169" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">Vandaag heeft het Europees Parlement een verordening aangenomen tot veiligstelling van de aardgasvoorziening. Dat is een bijzonder belangrijke stap op weg naar de tenuitvoerlegging van een gemeenschappelijk energiebeleid van de Europese Unie. Het is een stap in de richting van energiesolidariteit tussen de lidstaten van de Europese Unie en betere regionale samenwerking.</p>
      <p sl="lt">Ik heb voor dit document gestemd omdat ik ervan overtuigd ben dat we met deze verordening zullen kunnen waarborgen dat energie-eilanden in de Europese Unie, zoals bijvoorbeeld de Baltische staten, toch nog over gas beschikken wanneer degenen die de gasvoorziening monopoliseren eenzijdig de kraan dichtdraaien.</p>
      <p sl="lt">Deze verordening bereidt ook de weg voor financiering door de Europese Unie van energie-infrastructuurprojecten die bijdragen aan het opheffen van het energie-isolement. De bepalingen in de verordening die voorzagen in strikter toezicht op de activiteiten van leveranciers uit derde landen, zoals Gazprom, met name op mededingingsgebied, zijn echter verworpen, zodat de verordening beperkt blijft tot algemene bepalingen.</p>
      <p sl="lt">Een tweede, even belangrijk aspect is milieubescherming. Gezien het feit dat de verordening voorziet in de mogelijkheid om projecten in derde landen te financieren met middelen van de Europese Unie, hoop ik dat de Commissie zal opschieten met de invoering van het instrument van onafhankelijke milieueffectbeoordelingen.</p>
    </intervention>
    <intervention id="2-171" speaker_id="4462" name="Clemente Mastella" is_mep="True" mode="spoken">
      <p sl="it">Mevrouw de Voorzitter, dames en heren, deze overeenkomst heeft tot doel de samenwerking tussen de betrokken regeringen te versterken om het overnameproces van illegaal verblijvende personen sneller te laten verlopen. Daartoe worden nauwkeurig alle noodzakelijke technische bepalingen vastgesteld: overnameverzoeken, bewijsmiddelen, termijnen, wijze van overdracht en wijze van vervoer.</p>
      <p sl="it">Ik heb vóór gestemd omdat ik ervan overtuigd ben dat deze overeenkomst noodzakelijk is als fundamenteel instrument in de strijd tegen illegale immigratie in de Europese Unie.</p>
      <p sl="it">De overeenkomst bevat een clausule die andere wetgeving en bepalingen op het gebied van het internationaal recht onverlet laat: de landen moeten namelijk de desbetreffende verplichtingen krachtens het internationaal recht, zoals bijvoorbeeld het beginsel van non-refoulement, eerbiedigen en moeten zich eventueel voor hun nationale rechtbanken voor uitwijzingen verantwoorden.</p>
      <p sl="it">Het beginsel van non-refoulement heeft ook procedurele implicaties, omdat de lidstaten het risico van slechte behandeling moeten beoordelen, ook in gevallen van indirecte verwijdering naar een tussenland.</p>
      <p sl="it">Verder is voorzien in de instelling – en hiermee rond ik af – van een Gemengd Comité overname. Ik zou hier willen onderstrepen, Voorzitter, dat het Europees Parlement daarvan helaas geen deel zal uitmaken en ik verzoek de Commissie dan ook ons regelmatig en tijdig informatie te verstrekken over de werkzaamheden van het comité.</p>
    </intervention>
    <intervention id="2-172" speaker_id="96669" name="Joe Higgins" is_mep="True" mode="spoken">
      <p sl="en">Wat ironisch dat het Europees Parlement vandaag stemt over een overeenkomst om arme, berooide Pakistaanse burgers de Europese Unie uit te schoppen en terug te sturen naar een vaderland dat geteisterd wordt door rampzalige overstromingen. De armen, boeren en arbeiders van Pakistan die het al zo zwaar hebben, hebben het nu moeilijker dan ooit, nu 20 procent van hun land is verwoest door overstromingen, gewassen zijn vernietigd, vee is omgekomen, kinderen honger lijden en bijna 20 miljoen mensen zijn getroffen.</p>
      <p sl="en">We zouden er beter aan doen om te bespreken hoe we de armoede in Pakistan kunnen bestrijden, verlichten en opheffen, bijvoorbeeld door het Internationaal Monetair Fonds te dwingen om Pakistan zijn drukkende schuldenlast kwijt te schelden, om de arbeiders en armen van Pakistan van hun persoonlijke schuldenlast te bevrijden door deze schulden kwijt te schelden en om meer steun te geven voor het verlichten van hun leed. Daarbij mag deze steun niet via de corrupte regering worden verstrekt, maar moet deze onder de democratische leiding staan van boeren, arbeiders en armen, die de echte slachtoffers van deze situatie zijn. Dat zou een veel gepastere reactie zijn op het leed van de burgers van Pakistan.</p>
    </intervention>
    <intervention id="2-173" speaker_id="28497" name="Gerard Batten" is_mep="True" mode="spoken">
      <p sl="en">Mevrouw de Voorzitter, ik heb mij van stemming onthouden bij de stemming over de overeenkomst tussen de Europese Unie en Pakistan. De overeenkomst lijkt lidstaten betere mogelijkheden te bieden om illegale immigranten terug te sturen naar Pakistan. Op het eerste gezicht lijkt dat iets wat het Verenigd Koninkrijk zou wensen, maar het dient aan Groot-Brittannië zelf, als onafhankelijke, soevereine staat, te worden overgelaten om te bepalen wie wel en niet binnen de landsgrenzen mag komen.</p>
      <p sl="en">Als ik voor deze overeenkomst had gestemd, zou ik dat recht hebben afgestaan aan de Europese Unie en dat kan ik onmogelijk doen. Groot-Brittannië dient de zeggenschap te hebben over zijn beleid inzake legale en illegale immigranten en dit niet over te dragen aan de Europese Unie.</p>
    </intervention>
    <intervention id="2-174" speaker_id="96710" name="Jens Rohde" is_mep="True" mode="spoken">
      <p sl="en">Wat ik graag wil zeggen is dat de Deense liberalen erg blij zijn met de stemming van vandaag over de overnameovereenkomst tussen de EU en Pakistan. Na jaren van onderhandelingen tussen de Commissie en Pakistan is er eindelijk een overeenkomst gesloten die de overname mogelijk maakt van migranten die niet langer voldoen aan de voorwaarden voor binnenkomst of verblijf in een EU-lidstaat.</p>
      <p sl="en">Deze overeenkomst is een belangrijk instrument in de bestrijding van illegale migratie naar de Europese Unie, vooral omdat Pakistan een belangrijk land van herkomst en transit van migranten is. Met deze overeenkomst stemt Pakistan ermee in om eigen onderdanen en, onder bepaalde voorwaarden, ook onderdanen van derde landen over te nemen. Deze overeenkomst zal de veiligheid op het Europese grondgebied vergroten.</p>
    </intervention>
    <intervention id="2-176" speaker_id="1073" name="Cristiana Muscardini" is_mep="True" mode="spoken">
      <p sl="it">Mevrouw de Voorzitter, dames en heren, ik sta achter het verslag van de heer Kazak over de betrekkingen tussen de Europese Unie en Turkije zoals dat in de Commissie internationale handel en hier in het Parlement is aangenomen. Turkije heeft weliswaar geruime tijd geleden een douane-unie ingesteld met Europa, maar er zijn nog vele obstakels en handelsbelemmeringen tussen beide partijen.</p>
      <p sl="it">Als we willen bijdragen aan een concrete en positieve intensivering van de handelsbetrekkingen, dan moet Turkije rekening houden met het standpunt van dit Parlement. Dat wil zeggen dat Turkije zijn wetgeving moet aanpassen aan het acquis communautaire inzake vrijhandel, concrete procedures moet uitvoeren ter bestrijding van namaak – waardoor ook sectoren worden getroffen die te maken hebben met de gezondheid van onze burgers, zoals de farmaceutische industrie – en dat Turkije het vrij verkeer van goederen in de douane-unie moet waarborgen door de omslachtige invoerprocedures in te trekken die schadelijk zijn voor de verwerkingsindustrie en de landbouwsector van de Europese Unie.</p>
      <p sl="it">Verder moet Turkije discriminerende praktijken ten aanzien van Europese ondernemingen op het gebied van overheidsopdrachten vermijden en zich houden aan de overeenkomsten die zijn gesloten in het kader van de Wereldhandelsorganisatie.</p>
    </intervention>
    <intervention id="2-177" speaker_id="34254" name="Dimitar Stoyanov" is_mep="True" mode="spoken">
      <p sl="bg">Mevrouw de Voorzitter, ik heb uiteraard tegen het verslag van de heer Kazak gestemd, gezien de argumenten die ik eerder aan het Parlement had voorgelegd. Ik kan niet voor een verslag stemmen dat is opgesteld door een rapporteur die in het krijt staat voor zijn hele opleiding, die heel veel geld heeft gekost en rechtstreeks is gefinancierd door de Turkse regering. Naar mijn mening vormt dat een belangenconflict. Voor mij betekent dit dat het verslag niet onpartijdig opgesteld kan zijn en daarom heb ik ertegen gestemd.</p>
      <p sl="bg">Ik wil ook nog een ander punt ter sprake brengen. We zien dat dit verslag punten bevat die niets te maken hebben met handel of economie. Dit verslag noemt en prijst de laatste wijziging van de Turkse grondwet, die volgens mij niets meer is dan een overwinning van de islamisten op de mensen die willen dat Turkije een seculier land is. Helaas was het het leger dat – samen met de rechtspraak, moet ik zeggen – het seculiere karakter van Turkije waarborgde.</p>
      <p sl="bg">Turkije volgt steeds meer een islamistische weg en ik heb tegen het verslag gestemd omdat ik het er niet mee eens ben dat wij die situatie toejuichen.</p>
    </intervention>
    <intervention id="2-178" speaker_id="4462" name="Clemente Mastella" is_mep="True" mode="spoken">
      <p sl="it">Mevrouw de Voorzitter, dames en heren, de rol van Turkije als speler in de wereldhandel is de afgelopen jaren gegroeid, met name omdat het land zijn unieke geopolitieke positie benut.</p>
      <p sl="it">De verwezenlijking van de douane-unie met de Europese Unie in 1996 maakte de verdieping van de economische betrekkingen mogelijk. Er is een aanzienlijke mate van marktintegratie gerealiseerd, met name met betrekking tot het vrije verkeer van goederen. Een zeer recente noemenswaardige prestatie op weg naar integratie betrof de aanneming van het nieuwe Turkse douanewetboek en de invoering van het stelsel van algemene preferenties.</p>
      <p sl="it">We kunnen niet ontkennen dat Turkije de afgelopen jaren een belangrijke handelspartner van de EU is geworden. Het vormt namelijk de op zes na belangrijkste importmarkt en de op vier na belangrijkste exportmarkt van de Unie.</p>
      <p sl="it">Turkije is een belangrijke investeringslocatie geworden voor het Europese bedrijfsleven, waarbij het land in toenemende mate integreert in de aanvoer- en productieketen van de EU, vaak in segmenten met een hoge toegevoegde waarde.</p>
      <p sl="it">Ik heb voor dit verslag gestemd, mevrouw de Voorzitter, omdat ook ik vind dat de douane-unie vóór alles functioneler moet worden. Ik zeg dan ook ja tegen deze relatie tussen Turkije en de Europese Unie.</p>
    </intervention>
    <intervention id="2-179" speaker_id="96772" name="Peter Jahr" is_mep="True" mode="spoken">
      <p sl="de">Mevrouw de Voorzitter, er zijn uitgebreide handelsbetrekkingen tussen de Europese Unie en Turkije en sinds 1996 is er een douane-unie. Toch bestaan er nog talrijke handelsbelemmeringen. Daarom ben ik bijzonder verheugd dat het Parlement de Republiek Turkije vandaag heeft opgeroepen de omslachtige invoerregelingen op te heffen en haar quotastelsel voor verwerkte landbouwproducten aan te passen, omdat deze niet in overeenstemming zijn met de douane-unie.</p>
      <p sl="de">Ten tweede moeten we er ook gezamenlijk voor zorgen dat de uit de Republiek Turkije geïmporteerde landbouwproducten aan dezelfde normen voldoen als de producten die uit de Europese Unie afkomstig zijn.</p>
      <p sl="de">Ik heb vandaag voor het verslag gestemd. We hebben echter nog veel werk voor de boeg. Laten we aan de slag gaan!</p>
    </intervention>
    <intervention id="2-180" speaker_id="29074" name="Vito Bonsignore" is_mep="True" mode="spoken">
      <p sl="it">Mevrouw de Voorzitter, dames en heren, mijn complimenten aan de rapporteur voor het werk dat hij heeft verzet en vooral voor de manier waarop hij dit onderwerp heeft behandeld. We zijn immers al jarenlang met Turkije aan het praten over toetreding tot de Unie, en dit is dus een moeilijk moment.</p>
      <p sl="it">Er is geconstateerd dat Turkije een uitstekende handelspartner van Europa is, wat mede te danken is aan zijn gunstige ligging, die het land tot de natuurlijke poort naar Azië maakt. De Europese Unie is de grootste handelspartner van Turkije. De cijfers zijn goed, bemoedigend.</p>
      <p sl="it">Deze handelsbetrekkingen moeten verder verbeterd worden, en daarom ben ik het eens met de paragrafen 16 en 20, waarin Turkije wordt opgeroepen om de invoervergunningen en het verbod op de import van bepaalde farmaceutische goederen in te trekken.</p>
      <p sl="it">Tot slot ben ik het ermee eens dat het goed zou zijn de douane-unie te versterken en te verdiepen, zodat de handelsbetrekkingen steeds nuttiger worden.</p>
    </intervention>
    <intervention id="2-181" speaker_id="96809" name="Peter van Dalen" is_mep="True" mode="spoken">
      <p sl="nl">Voorzitter, ik heb vóór het verslag-Kazak gestemd omdat het de economische en handelsrelaties met Turkije verbetert. Het versterkt het nabuurschap tussen de Europese Unie en Turkije. Dat is exact wat nodig is, maar meer ook niet.</p>
      <p sl="nl">Ik heb mij onthouden van stemming over amendement 1 van de EFD-Fractie. Ik ben met hen tegen Turkse toetreding tot de Europese Unie, maar daar ging het verslag-Kazak niet over. Vandaar dat ik mij heb onthouden van stemming over dat amendement en wel vóór het verslag, want wij moeten uiteindelijk een goed nabuurschap met Turkije maken.</p>
    </intervention>
    <intervention id="2-182" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Ondanks de verbeterde betrekkingen tussen de Europese Unie en Turkije bestaan er nog steeds tarifaire en non-tarifaire belemmeringen, die samen met andere formaliteiten en procedures vereenvoudigd moeten worden. De problemen zijn aan beide kanten te vinden. Aan Turkse kant gaat het daarbij onder andere om het niet naleven van intellectuele eigendomsrechten en het probleem van namaakproducten.</p>
      <p sl="pl">Wij hechten aan het partnerschap met Turkije. Daarom moeten we de oorzaken van de verstoring van de handelsbetrekkingen grondig onderzoeken, voordat zij uitgroeien tot een serieuzer probleem. Kan het zijn dat Turkije uitkijkt naar andere partners omdat het al jaren lang zit te wachten op een gezamenlijk EU-standpunt ten aanzien van zijn lidmaatschap? De economische betrekkingen tussen de Europese Unie en Turkije moeten ook geanalyseerd worden tegen de achtergrond van de demografische structuren en prognoses van beide partners.</p>
    </intervention>
    <intervention id="2-183" speaker_id="24030" name="Philip Claeys" is_mep="True" mode="spoken">
      <p sl="nl">Ik heb natuurlijk vóór het amendement van de EFD-Fractie gestemd en tegen het verslag-Kazak, want het is perfect mogelijk om met Turkije de beste handelsbetrekkingen te onderhouden zonder dat het land per se moet toetreden tot de Europese Unie.</p>
      <p sl="nl">De rapporteur lijkt wel blind als hij schrijft dat de uitslag van het recente referendum in Turkije de democratisering in dat land zal stimuleren. Integendeel, wat buiten kijf staat is dat de islamisten van de AKP de machtsbasis van hun partij op een definitieve wijze naar hun kant hebben doen overhellen. Na de islamisering van het straatbeeld en het maatschappelijke leven is nu ook de weg vrij voor een totale islamisering van de Turkse publieke instellingen. Want, laat daarover geen twijfel bestaan, de goedgekeurde aanpassingen van de grondwet zijn niet meer of minder dan een regelrechte aanslag op het leger en het grondwettelijk hof als laatste seculiere instellingen in Turkije.</p>
    </intervention>
    <intervention id="2-185" speaker_id="96819" name="Licia Ronzulli" is_mep="True" mode="spoken">
      <p sl="it">Mevrouw de Voorzitter, dames en heren, het verslag dat vandaag is aangenomen is een stap in de goede richting voor de bescherming van de biodiversiteit en de ecosystemen. Het concept biodiversiteit wordt eindelijk in verband gebracht met het concept rentmeesterschap.</p>
      <p sl="it">Om onze planeet op een zodanige wijze in stand te houden dat zij ook toekomstige generaties kan onderhouden, is het noodzakelijk onmiddellijk uitvoerend beleid aan te nemen op het gebied van milieuverenigbaarheid. Nu we er niet in geslaagd zijn ons doel te bereiken met betrekking tot het tot staan brengen van het biodiversiteitsverlies tegen 2010, moeten we dit uitstel van tien jaar gebruiken om als lidstaten en instellingen een serieus, collectief bewustwordingsproces op touw te zetten.</p>
      <p sl="it">Het milieuerfgoed van de Europese Unie, dat zich uitstrekt van mediterrane maquis tot naaldbossen, kan bogen op een rijkdom aan flora en fauna die in termen biodiversiteit vrijwel uniek is. Het tot staan brengen van het verlies van dit milieuerfgoed – en hiermee sluit ik af – is een plicht die wij onszelf en de toekomstige generaties verschuldigd zijn.</p>
    </intervention>
    <intervention id="2-186" speaker_id="28291" name="Romana Jordan Cizelj" is_mep="True" mode="spoken">
      <p sl="sl">Bij de stemming heb ik het verslag over de tenuitvoerlegging van de EU-wetgeving tot behoud van de biodiversiteit gesteund.</p>
      <p sl="sl">Het verslag bevat talrijke goede vereisten, maar de belangrijkste vaststelling is dat er door een gebrek aan politieke wil geen resultaten werden geboekt. Dat is ook de reden waarom de wetgeving niet naar behoren ten uitvoer werd gelegd: er ontbreken gegevens, de controle en financiering zijn onvoldoende, de integratie in het sectorbeleid is slecht.</p>
      <p sl="sl">We hebben een veel duidelijkere verslaggeving nodig, zowel over goede praktijken als over de landen die op dat vlak niet succesvol waren. De Commissie zou hier geen politieke rol mogen spelen, wel een louter professionele rol. We moeten de natuur en de toekomst van de mensen beschermen, niet de regeringen in afzonderlijke lidstaten.</p>
    </intervention>
    <intervention id="2-187" speaker_id="4462" name="Clemente Mastella" is_mep="True" mode="spoken">
      <p sl="it">Mevrouw de Voorzitter, dames en heren, het behoud van biodiversiteit en ecosystemen en het tegengaan van een verdere teruggang ervan zijn van onschatbare waarde voor onze samenleving. Het tot staan brengen van het biodiversiteitsverlies is niet alleen onze morele, maar ook politieke en economische plicht: onze planeet op zodanige wijze in stand houden dat ze ook toekomstige generaties kan onderhouden!</p>
      <p sl="it">Zoals gebruikelijk in het Europese milieubeleid bieden de richtlijnen de nodige flexibiliteit om de uitvoerende maatregelen aan te passen aan de lokale situatie. Met het oog op het subsidiariteits- en het proportionaliteitsbeginsel is dat ook terecht, maar vaak worden de verschillen tussen lidstaten zo groot dat de doeltreffendheid van de richtlijnen eronder lijdt.</p>
      <p sl="it">Ik ben het met de rapporteur eens dat, mede als gevolg van de vaak sectorale benadering van biodiversiteit, ook de financiering vanuit de Europese begroting van maatregelen gericht op biodiversiteit en ecosystemen zeer versnipperd is.</p>
      <p sl="it">Hoewel deze versnipperde financiering een positief effect kan hebben, doordat er meerdere bronnen aangeboord kunnen worden, leiden de verplichte cofinanciering en de ‘keuzemenu’-aanpak van bijvoorbeeld het plattelands- en structuurbeleid er echter toe dat alleen lidstaten die de bewuste keuze daartoe maken, deze middelen ook daadwerkelijk inzetten ten behoeve van biodiversiteit.</p>
    </intervention>
    <intervention id="2-188" speaker_id="28178" name="Miroslav Mikolášik" is_mep="True" mode="spoken">
      <p sl="sk">In de Europese Unie wordt 42 procent van de zoogdieren, 43 procent van de vogels, 30 procent van de amfibieën, 45 procent van de reptielen en 52 procent van de vissen met uitsterven bedreigd en de snelheid waarmee de soorten uitsterven, zal tot het jaar 2050 naar schatting met tien zijn toegenomen.</p>
      <p sl="sk">Helaas zijn de burgers van de Europese Unie zich onvoldoende bewust van de ernst van de situatie, en ook de Commissie lijkt warm noch koud te worden van deze cijfers. Dat blijkt uit het gebrek aan vastberadenheid om te bedingen dat de milieurichtlijnen consequent en naar behoren ten uitvoer worden gelegd, en uit de onwil om processen aan te spannen tegen lidstaten wegens inbreuk op verordeningen. Als wij er echt belang aan hechten om het milieu althans gedeeltelijk aan onze kinderen en volgende generaties over te geven in de toestand waarin het nu verkeert, kunnen we het ons niet permitteren langer te aarzelen en actie uit de weg te gaan. Ik sta dus achter de voorgestelde maatregelen, die zouden kunnen helpen voorkomen dat er onherstelbare schade aan het milieu wordt toegebracht.</p>
    </intervention>
    <intervention id="2-189" speaker_id="96772" name="Peter Jahr" is_mep="True" mode="spoken">
      <p sl="de">Mevrouw de Voorzitter, de diversiteit van de planten- en dierrassen is een essentiële basis voor de voedsel- en grondstoffenvoorziening van de groeiende wereldbevolking. Bovendien is die diversiteit een voorwaarde voor de aanpassing aan de klimaatverandering. Deze biologische diversiteit wordt overal ter wereld bedreigd, vooral door de mens. Daarom moeten we een eind maken aan het verlies van biodiversiteit en ons inspannen om de aangerichte schade te verhelpen. De beste manier om de biodiversiteit te beschermen is door duurzaam van deze diversiteit gebruik te maken. Dat betekent dat de Europese landbouwers in dit verband geen tegenstanders maar bondgenoten zijn. In de toekomst moeten we ze ook meer als bondgenoten gaan beschouwen.</p>
      <p sl="de">Tot slot nog een positief nieuwsbericht: in mijn regio, de deelstaat Saksen, is het gelukt om van de wolf na 200 jaar weer een onderdeel van de inheemse fauna te maken. Dit is een voorbeeld voor een goede ontwikkeling waarop vele andere voorbeelden dienen te volgen.</p>
    </intervention>
    <intervention id="2-190" speaker_id="23868" name="Monika Flašíková Beňová" is_mep="True" mode="spoken">
      <p sl="sk">Milieu en biodiversiteit hebben momenteel te kampen met een speciaal probleem, met productiemethoden en een levensstijl waarin de natuur slechts wordt gezien als een product en een middel om in de behoeften van de mens te voorzien.</p>
      <p sl="sk">Nu we tegenwoordig helaas de ethische en ecologische waarde van biodiversiteit veronachtzamen, zouden we tenminste consequent moeten zijn in de bepaling van de waarde ervan. In het huidige prijssysteem wordt de economische waarde van de natuur nauwelijks of helemaal niet weerspiegeld. Om financiële en andere verliezen te voorkomen moeten we passende wetten aannemen en het belang van biodiversiteit onder de aandacht brengen van de burgers van de Europese Unie. De meeste burgers beschouwen biodiversiteitsverlies ongetwijfeld als een ernstig probleem, maar denken helaas dat het hun niet persoonlijk aangaat. Een van de belangrijkste redenen voor de passiviteit van de gewone burger in de strijd tegen biodiversiteitsverlies is onvoldoende informatie over wat hij ertegen kan doen.</p>
      <p sl="sk">Ik heb gestemd voor het voorliggende verslag, omdat ik het eens ben met de rapporteur dat een bewustmakingscampagne op dit gebied hoogst noodzakelijk is.</p>
    </intervention>
    <intervention id="2-191" speaker_id="96771" name="Jarosław Kalinowski" is_mep="True" mode="spoken">
      <p sl="pl">De natuurlijke rijkdom is de grootste schat die de mens bezit. Helaas doen wij er als mensheid alles aan om deze rijkdom kwijt te raken. Om de natuur tegen onszelf te beschermen creëren wij programma's zoals Natura 2000. Verder moeten we ook aandacht besteden aan strengere wetgeving en hoge boetes voor personen of bedrijven die bewust bijdragen aan de vernietiging van de diversiteit van de natuurlijke rijkdom in Europa.</p>
      <p sl="pl">Ik ben het eens met het verslag van mevrouw de Lange dat boeren in het kader van het gemeenschappelijk landbouwbeleid gecompenseerd moeten worden voor hun bijdrage aan de bescherming van ecosystemen. Boeren houden van de grond en van de natuur. Ook zonder extra premie zullen zij die beschermen. Financiële steun is echter wel noodzakelijk om te voorkomen dat de boeren alle kosten voor de bescherming van de biodiversiteit zelf moeten dragen.</p>
    </intervention>
    <intervention id="2-192" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">Het behoud van biodiversiteit is verbonden met vele andere beleidslijnen van de Europese Unie. De visserij, de energiesector en de landbouw hebben allemaal een uitwerking op, in dit geval, de ernstige staat van de Oostzee. Volgens onderzoek is de Oostzee, die praktisch een binnenzee van de Europese Unie is, een van de zwaarst vervuilde zeeën.</p>
      <p sl="lt">De Commissie is bezorgd over de achteruitgang van de biodiversiteit, maar tegelijkertijd worden onvoldoende inspanningen geleverd om de oorzaken van dit proces te bestrijden. Wat de Europese Unie betreft dient waarschijnlijk te worden gezegd dat elke lidstaat zijn huiswerk moet doen. Iedereen moet zich inspannen om een duurzaam visserijbeleid en de goede werking van Natura 2000 te waarborgen om te komen tot minder vervuiling, tot minder CO2 -emissies en minder lozing van afvalwater en om de hoeveelheid pesticiden en fosfaten te beperken.</p>
      <p sl="lt">Het zijn precies deze factoren die, in dit geval, aanzienlijk bijdragen aan de eutrofiëring van de Oostzee, die weer de oorzaak is van een afname van de biodiversiteit. De onverantwoorde uitvoering van zogenaamde commerciële energieprojecten in de Oostzee en een gebrek aan kritiek op dergelijke projecten dragen aanzienlijk aan deze vervuiling bij.</p>
    </intervention>
    <intervention id="2-194" speaker_id="97131" name="Giommaria Uggias" is_mep="True" mode="spoken">
      <p sl="it">Mevrouw de Voorzitter, dames en heren, de stemming die wij vandaag over dit verslag hebben gehouden was zeer divers en rijk aan ideeën over hoe we onze activiteiten ter preventie van natuurrampen zouden kunnen verbeteren.</p>
      <p sl="it">Het verslag is gebaseerd op de overweging dat de huidige preventiemaatregelen kennelijk helaas tekort zijn geschoten of niet zijn uitgevoerd. Dit betekent dat we geconfronteerd zijn met een tweeledige noodzaak: de noodzaak om een aantal betere maatregelen te ontwikkelen op nationaal en Europees niveau, en daarbij tevens de voorwaarden voor toegang tot het Solidariteitsfonds te wijzigen, en de even belangrijke noodzaak dat de regio's en de regionale overheden meer aandacht besteden aan preventie van rampen. In dit verslag wordt aan hen gevraagd rampenpreventie beter te integreren in de programmeringsinstrumenten en de operationele programma's. Dit is een stap voorwaarts, een van de vele stappen die wij op dit moment zetten in de richting van beter beleid ter bescherming van ons grondgebied.</p>
    </intervention>
    <intervention id="2-195" speaker_id="96890" name="Mario Pirillo" is_mep="True" mode="spoken">
      <p sl="it">Mevrouw de Voorzitter, dames en heren, de ontvolking van het platteland, de woestijnvorming en de toegenomen frequentie van rampen – buitensporige regen, droogte, hagel, branden, enzovoort – nopen de lidstaten tot ingrijpen terwijl ze over weinig geld en weinig middelen beschikken. De belangrijkste kwestie die ik hier aan de orde wil stellen, is het overleven van de landbouwsector. Deze heeft vaak te lijden onder natuurrampen die de inkomsten van landbouwbedrijven doen kelderen.</p>
      <p sl="it">Daarom moet de Commissie zich inzetten voor de oprichting van een Europees openbaar landbouwverzekeringsstelsel, waarmee het hoofd kan worden geboden aan de risico's en de economische en financiële instabiliteit voor boeren als gevolg van natuurrampen en door de mens veroorzaakte rampen, zoals aangegeven in paragraaf 37 van het verslag van collega Ferreira, waar ik overigens zojuist voor heb gestemd.</p>
    </intervention>
    <intervention id="2-197" speaker_id="96771" name="Jarosław Kalinowski" is_mep="True" mode="spoken">
      <p sl="pl">Een van de fundamentele taken van Europese Unie is hulpverlening aan de allerarmste mensen. Dat staat niet ter discussie en ik feliciteer de rapporteur dat zij dit in het verslag heeft opgenomen. Als boer en lid van de Commissie landbouw en plattelandsontwikkeling voel ik me echter geroepen om te wijzen op paragraaf 54 van het verslag, waarin de rapporteur de aanbeveling doet om het steunbeleid op grond van het gemeenschappelijk landbouwbeleid te herzien.</p>
      <p sl="pl">Ik ben het ermee eens dat het steunstelsel herzien moet worden, maar we moeten zien te voorkomen dat zich opnieuw een situatie voordoet als die na de hervorming van de suikermarkt. Die hervorming moest de armste producenten uit derde landen ondersteunen, maar het waren vooral de grootgrondbezitters uit Zuid-Amerika die ervan profiteerden. Laten we daarom bijzonder voorzichtig zijn en grondige analyses uitvoeren voordat we besluiten om enigerlei hervormingen door te voeren. Ik heb tegen paragraaf 54 gestemd, maar het verslag als geheel gesteund.</p>
    </intervention>
    <intervention id="2-198" speaker_id="1956" name="Frank Vanhecke" is_mep="True" mode="spoken">
      <p sl="nl">Het voorliggende verslag is eigenlijk wel vrij evenwichtig opgesteld. Toch heb ik tegen gestemd omdat zelfs dit evenwichtige verslag er toch maar blijft van uitgaan dat als wij steeds meer geld en hulp aan Afrika, in het bijzonder zwart Afrika, blijven geven, dit continent het dan toch uiteindelijk wel zal halen. Het mag wel politiek correct zijn om dit te zeggen, maar ik vrees dat het niet klopt.</p>
      <p sl="nl">Wanneer wij kijken hoeveel middelen wij sinds de jaren veertig in zwart Afrika hebben geïnvesteerd, dan zien wij dat het gaat om vele honderden miljarden dollar of euro en het resultaat is vandaag de dag alleen maar grotere armoede en grotere ellende. Ik denk dat wij de noodhulp moeten blijven uitbouwen en dat wij voor de rest de blijvende hulp systematisch moeten afbouwen.</p>
      <p sl="nl">Wij moeten vooral zorgen dat wij de systematische geldstromen van Noord-Afrika naar de rijke landen tegengaan. Die illegale kapitaalvlucht van de jongste veertig jaar bedraagt zo'n 1,8 triljoen dollar! Wat wij met die middelen zouden kunnen doen voor zwart Afrika is nauwelijks voorstelbaar.</p>
    </intervention>
    <intervention id="2-199" speaker_id="29074" name="Vito Bonsignore" is_mep="True" mode="spoken">
      <p sl="it">Mevrouw de Voorzitter, dames en heren, mijn complimenten aan de rapporteur voor haar werk. De Europese Unie zet zich van oudsher in om ontwikkelingslanden te ondersteunen en het verslag waarover wij vandaag hebben gestemd, herinnert iedereen eraan dat ons nog heel veel meer te doen staat.</p>
      <p sl="it">Om de omstandigheden van deze landen te verbeteren moeten normen worden bevorderd op het gebied van arbeidsrecht, normen voor de veiligheid op het werk – ik wil overigens graag nadrukkelijk mijn waardering uitspreken voor paragraaf 38, waarin wordt gewezen op het belang van gendergelijkheid voor het economische succes van landen. Het is inderdaad nodig te garanderen dat vrouwen eerlijke toegang hebben tot de arbeidsmarkt.</p>
      <p sl="it">De Europese Unie moet alle middelen in het werk stellen die zij tot haar beschikking heeft om kinderarbeid uit te roeien – zoals de rapporteur terecht onderstreept in paragraaf 37 – die een van de grootste belemmeringen vormt voor het terugdringen van armoede. Dit verslag behandelt een aantal belangrijke zaken, en daarom heb ik voorgestemd.</p>
    </intervention>
    <intervention id="2-200" speaker_id="33569" name="Syed Kamall" is_mep="True" mode="spoken">
      <p sl="en">Mevrouw de Voorzitter, ik denk dat er hierover een consensus is in het Parlement. Ik kan me niet voorstellen dat iemand tegen het idee is om de armoede in ontwikkelingslanden te bestrijden en de werkgelegenheid daar te stimuleren.</p>
      <p sl="en">Enkele jaren geleden leidde ik een workshop in Ivoorkust en sprak ik met jonge Afrikaanse politici. Ik vroeg ze hoe wij van de Europese Unie hen konden helpen. Ze gaven me een aantal tips. In de eerste plaats zeiden ze dat we ervoor moesten zorgen dat de steun die we geven er niet toe bijdraagt dat corrupte regeringen aan de macht blijven. Dat is maar al te vaak het probleem.</p>
      <p sl="en">In de tweede plaats zeiden ze dat we open markten en liberalisatie moeten stimuleren, zodat ze niet meer te maken hebben met staatsmonopolies die slechte diensten leveren. In de derde plaats moeten we het gemeenschappelijk landbouwbeleid hervormen – of opheffen – en afzien van subsidies, waardoor boeren in de EU lagere prijzen kunnen vragen dan boeren in ontwikkelingslanden. Ze zeiden ook dat we moeten afzien van plannen voor maatregelen tot belastingaanpassing aan de grens, wat in feite groen imperialisme is om de invoer vanuit ontwikkelingslanden tegen te houden.</p>
      <p sl="en">Tot slot hebben we het over de richtlijn inzake beheerders van alternatieve beleggingsfondsen. De PPE, de socialisten en de groenen willen investeringen in ontwikkelingslanden verbieden. We moeten dat soort economische onzin de wereld uit helpen.</p>
    </intervention>
    <intervention id="2-201" speaker_id="96668" name="Seán Kelly" is_mep="True" mode="spoken">
      <p sl="ga">Mevrouw de Voorzitter, ik heb van harte voor dit verslag gestemd. Dit toont aan dat wij de armen in de wereld niet vergeten, ook al is er een recessie.</p>
      <p sl="ga">Ik moet u echter zeggen dat ik jaren geleden in Afrika als vrijwilliger heb gewerkt. Ik kocht elke dag een krant en was verbaasd over het aantal artikelen waarin kritiek op NGO’s werd geleverd. Niet alleen zouden zij geen goed werk afleveren, maar ook nog proberen om hun eigen cultuur, hun kijk op en standpunten over de wereld aan de plaatselijke bevolking op te dringen.</p>
      <p sl="ga">Het is tijd dat wij een debat voeren. Hiervoor zouden wij niet alleen contact moeten leggen met de regeringen van die landen. Het is van nog groter belang dat wij spreken met plaatselijke leiders, maatschappelijke organisaties, geestelijken, enzovoorts, en dat wij iets goeds doen met het geld dat we in deze landen uitgeven.</p>
    </intervention>
    <intervention id="2-204" speaker_id="96846" name="George Becali" is_mep="True" mode="written">
      <p sl="ro">Ik heb voor dit verslag gestemd omdat ik wil dat er voldoende financiële middelen beschikbaar worden gesteld voor de wijziging van de personeelsformatie van OLAF en dat deze aanpassing formeel wordt opgenomen op de begroting 2010.</p>
    </intervention>
    <intervention id="2-205" speaker_id="96977" name="Diogo Feio" is_mep="True" mode="written">
      <p sl="pt">Het Europees Bureau voor fraudebestrijding (OLAF) verricht verdienstelijk werk bij de bestrijding van fraude op Europees niveau. Om OLAF meer middelen en personeel te geven is dit ontwerp van gewijzigde begroting verantwoord. Ik steun het ontwerp dan ook met plezier, ofschoon ik er de voorkeur aan had gegeven dat het voorstel niet nodig was geweest. Het zou beter geweest als OLAF vanaf het begin al over meer middelen en ambtenaren had kunnen beschikken zodat het bureau op efficiëntere wijze zijn belangrijke taak had kunnen vervullen. Een sterker, onafhankelijker en actiever OLAF is essentieel voor een Unie die transparanter en begrijpelijker voor de burgers wil zijn.</p>
    </intervention>
    <intervention id="2-206" speaker_id="96899" name="José Manuel Fernandes" is_mep="True" mode="written">
      <p sl="pt">Dit ontwerp van gewijzigde begroting nr. 5 bij de begroting 2010 (OGB 5/2010) betreft wijzigingen van de personeelformatie van het Europees Bureau voor fraudebestrijding (OLAF) en de herziening van de raming van de traditionele eigen middelen, de btw- en bni-grondslagen, de opname in de begroting van de relevante correcties ten voordele van het Verenigd Koninkrijk en de financiering daarvan, en de herziening van de vermindering van de bni-afdrachten ten voordele van Nederland en Zweden in 2010, die leiden tot een wijziging van de eigenmiddelenbijdragen van de lidstaten aan de EU-begroting. De regels voor de berekening van deze eigen middelen staan gedetailleerd beschreven in de desbetreffende wetgeving. Wat OLAF betreft stelt de Commissie 20 bijkomende vaste AD-posten voor omdat het bureau nu de mogelijkheid heeft de aanpassing van zijn personeelsformatie te voltooien door het overeenkomstige aantal geslaagde kandidaten als vaste ambtenaren aan te werven.</p>
    </intervention>
    <intervention id="2-207" speaker_id="96742" name="Jean-Luc Mélenchon" is_mep="True" mode="written">
      <p sl="fr">Ik wil hier duidelijk maken dat ik het sterk oneens ben met de wijze waarop OLAF momenteel functioneert. Fraude dient weliswaar aangepakt te worden, maar dit moet op een dusdanige manier gebeuren dat de Europese burgers er baat bij hebben, dus op een onafhankelijke en effectieve manier waarbij de bescherming van de persoonsgegevens van alle burgers geëerbiedigd wordt.</p>
      <p sl="fr">Zoals het er nu voorstaat, is OLAF niet in staat aan deze eisen te voldoen. In deze tekst wordt evenwel specifiek verwezen naar het omzetten van arbeidsovereenkomsten voor bepaalde tijd in arbeidsovereenkomsten voor onbepaalde tijd. Geen enkele werknemer, ongeacht waar hij of zij werkt, mag het recht op een fatsoenlijk contract worden ontzegd. Daarom onthoud ik mij van stemming.</p>
    </intervention>
    <intervention id="2-208" speaker_id="96978" name="Nuno Melo" is_mep="True" mode="written">
      <p sl="pt">Het Europees Bureau voor fraudebestrijding heeft tot doel de financiële belangen van de EU te beschermen en fraude, corruptie en alle andere onregelmatigheden, waaronder beroepsfouten die worden gemaakt in de Europese instellingen, te bestrijden. Gezien dat doel en de belangrijke rol die het bureau vervult, dienen we OLAF de materiële en menselijke middelen te geven die nodig zijn om de doelstellingen te realiseren. Hoewel de EU een periode van crisis doormaakt, is de goedkeuring van deze gewijzigde begroting toch verantwoord, want OLAF moet de nodige middelen krijgen om zijn taken goed te kunnen vervullen.</p>
    </intervention>
    <intervention id="2-209" speaker_id="97280" name="Claudio Morganti" is_mep="True" mode="written">
      <p sl="it">Ik heb mij van stemming onthouden. Hoewel ik het er namelijk mee eens ben dat bij het Europees Bureau voor fraudebestrijding twintig tijdelijke posten worden omgezet in vaste posten, vind ik het niet juist dat tot op de dag van vandaag nog steeds een correctie van de begrotingsonevenwichtigheden wordt toegekend aan het Verenigd Koninkrijk. De correctie van de begrotingsonevenwichtigheden werd het Verenigd Koninkrijk in 1984 toegekend omdat het werd beschouwd als een gebied met een economische achterstand. Bovendien vind ik het niet juist dat Duitsland, Nederland, Zweden en Oostenrijk sinds 2002 slechts 25 procent betalen van wat ze zouden moeten betalen.</p>
    </intervention>
    <intervention id="2-210" speaker_id="36392" name="Aldo Patriciello" is_mep="True" mode="written">
      <p sl="it">Met Verordening (EG) nr. 2007/2000 heeft de Unie geprivilegieerde toegang tot de markt van de EU verleend door vrijwel alle producten van de landen en gebieden die profiteren van het stabilisatie- en associatieproces vrij te stellen van douanerechten. Het doel hiervan is de economieën van de Westelijke Balkan een nieuwe impuls te geven. Deze verordening is na herhaaldelijke wijzigingen gecodificeerd bij Verordening (EG) nr. 1215/2009.</p>
      <p sl="it">De handelspreferenties zijn toegekend voor een periode die op 31 december 2010 afloopt en zijn op dit moment van toepassing op Bosnië en Herzegovina, op Servië en op Kosovo voor alle producten die onder de werkingssfeer van bovengenoemde verordening vallen. Met de stopzetting van de handelspreferenties zal een einde komen aan een objectief economisch voordeel dat de begunstigden genoten in de handel met de EU.</p>
      <p sl="it">In deze context is het huidige voorstel voor een verordening van het Europees Parlement en de Raad erop gericht Verordening (EG) nr. 1215/2009 in die zin te wijzigen dat de geldigheid ervan wordt verlengd tot 31 december 2015 en bepaalde aanpassingen aan te brengen die voortvloeien uit de inwerkingtreding van de stabilisatie- en associatieovereenkomsten met Bosnië en Herzegovina en Servië.</p>
    </intervention>
    <intervention id="2-211" speaker_id="28409" name="Raül Romeva i Rueda" is_mep="True" mode="written">
      <p sl="en">Deze stemming over de begroting is belangrijk. Overwegende dat het standpunt van de Raad inzake het ontwerp van gewijzigde begroting 05/2010 betrekking heeft op wijzigingen in de personeelsformatie van OLAF, zonder aanvullende financiële bepalingen, alsook op de herziening van de raming van de traditionele eigen middelen (TEM, dat wil zeggen douanerechten en heffingen in de suikersector), de btw- en bni-grondslagen, de opname in de begroting van de relevante Britse correcties en de financiering daarvan, en de herziening van de financiering van de vermindering van de bni-afdrachten ten voordele van Nederland en Zweden in 2010, die leiden tot een wijziging van de eigenmiddelenbijdragen van de lidstaten aan de EU-begroting, overwegende dat het ontwerp van gewijzigde begroting 05/2010 tot doel heeft deze budgettaire aanpassing formeel op te nemen in de begroting 2010, overwegende dat de Raad zijn standpunt op 13 september 2010 heeft vastgesteld, hebben we kennis genomen van het ontwerp van gewijzigde begroting 05/2010 en onze goedkeuring gehecht aan het standpunt van de Raad betreffende het ontwerp van gewijzigde begroting 05/2010 zoals ingediend, en verzoeken wij de Voorzitter om te constateren dat gewijzigde begroting nr. x/2010 definitief is vastgesteld en voor de publicatie ervan in het Publicatieblad van de Europese Unie te zorgen.</p>
    </intervention>
    <intervention id="2-212" speaker_id="97016" name="Angelika Werthmann" is_mep="True" mode="written">
      <p sl="de">De Commissie stelt voor om voor de personeelsformatie van het Europees Bureau voor fraudebestrijding (OLAF) met 20 permanente AD-posten uit te breiden, aangezien het bureau nu de gelegenheid heeft om de aanpassing van zijn personeelsformatie door de aanstelling van 20 succesvolle kandidaten als ambtenaren af te ronden.</p>
      <p sl="de">Het Europees Parlement heeft in de afgelopen jaren bij herhaling – laatstelijk op 5 mei 2010 – het standpunt ingenomen dat OLAF geleidelijk naar een allesomvattende en onbeperkte institutionele onafhankelijkheid moet toegroeien om te waarborgen dat de activiteiten van het bureau noch opzettelijk noch onbewust kunnen worden belemmerd door het feit dat zijn personeel en directie deel uitmaken van de structuur van de Commissie.</p>
    </intervention>
    <intervention id="2-214" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor dit verslag gestemd daar ik van mening ben dat e-handel een belangrijke, toekomstgerichte sector is voor economische groei in Europa. E-handel mag niet in de marge blijven staan van de interne markt.</p>
      <p sl="pt">E-handel kan een bijdrage leveren aan de kenniseconomie, meerwaarde en kansen bieden voor Europese bedrijven en consumenten en het concurrentievermogen van onze economie vergroten in het kader van de EU 2020-strategie, onder meer door nieuwe vormen van ondernemerschap voor kleine en middelgrote ondernemingen te ontwikkelen en te bevorderen. Vorig jaar heeft één op de drie consumenten minmaal één product online gekocht, maar slechts 7 procent van Europese consumenten heeft dat in een andere lidstaat durven doen.</p>
      <p sl="pt">Deze trend moeten we keren en het door de rapporteur bepleite idee van een Europees keurmerk kan daarvoor nuttig zijn. Ook het ontwikkelen van een veilige en innovatieve betaalwijze voor onlinebetalingen kan ertoe bijdragen dat de Europese consumenten meer vertrouwen krijgen in de elektronische diensten van andere lidstaten. De toegang tot internet in de EU moet natuurlijk worden verbreed en gedemocratiseerd. Het is nu de taak van de Commissie ervoor te zorgen dat de uiteenlopende regels voor consumentenbescherming geen beletsel vormen voor de ontwikkeling van de e-handel tussen de lidstaten.</p>
    </intervention>
    <intervention id="2-215" speaker_id="28114" name="Liam Aylward" is_mep="True" mode="written">
      <p sl="ga">Aangezien het voor de doelstellingen van de EU 2020-strategie van cruciaal belang is dat elektronische handel wijdverbreid raakt in Europa, steun ik wat in het verslag staat over maatregelen om elektronische handel in de interne markt aan te moedigen en te versterken.</p>
      <p sl="ga">Elektronische handel is van bijzonder belang voor ondernemers en voor het midden- en kleinbedrijf. Elektronische handel en een online Europese interne markt zullen ondernemers en kleine bedrijven helpen bij het leveren van hoogwaardige innovatieve diensten die geschikt zijn voor consumenten. Dit zal hun concurrentievermogen in de wereldeconomie versterken.</p>
      <p sl="ga">De streefdoelen voor de toegang tot breedband moeten worden gehaald. Iedereen in de EU moet tegen 2013 toegang hebben tot basisdiensten op het gebied van breedbandinternet. Ik juich toe wat het verslag hierover zegt.</p>
      <p sl="ga">Ik steun ook wat er in het verslag staat over adverteren in relatie tot elektronische handel en over het aanmoedigen van klanten om zich op de hoogte te stellen van hun rechten. Het is belangrijk dat Europese klanten het systeem vertrouwen wanneer zij online aankopen doen.</p>
    </intervention>
    <intervention id="2-216" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor dit verslag gestemd. Het potentieel van de interne markt voor e-handel wordt om vele redenen niet ten volle benut. Consumenten vertrouwen de veiligheid van de elektronische markt niet en velen van hen kopen niet online omdat de regels voor consumentenbescherming en de beschermingsniveaus sterk uiteenlopen. Ik geloof dat we het vertrouwen van consumenten in de onlinemarkt moeten vergroten door hen te informeren over hun rechten en over veilige betaalmethoden en door consumentenbescherming te waarborgen via beveiliging en bescherming van persoonsgegevens.</p>
      <p sl="lt">Ik ben het eens met het voorstel voor de totstandbrenging en invoering van een Europees betrouwbaarheidskeurmerk dat kopers meer vertrouwen kan geven in het internet. Sommige bedrijven benutten de economische markt ook niet vanwege bepaalde ongemakken. Daarom moeten we initiatieven ontwikkelen om ondernemers te stimuleren tot handelen op het internet, bijvoorbeeld door de op het internet gebruikte betaalmechanismen te verbeteren, de aangifteverplichtingen voor de belasting over de toegevoegde waarde (btw) te vereenvoudigen, uniforme post- en bankkosten te berekenen en geschillen tussen leveranciers en consumenten doeltreffender te beslechten.</p>
    </intervention>
    <intervention id="2-217" speaker_id="5956" name="Regina Bastos" is_mep="True" mode="written">
      <p sl="pt">E-handel is tegenwoordig een realiteit en ontwikkelt zich voortdurend. Het is onderhand geen opkomende technologie meer maar een steeds wijder verbreide realiteit. Het is een belangrijk instrument voor de bevordering van grensoverschrijdende handel, voor de verbetering van de toegang tot een gevarieerder aanbod van producten van hogere kwaliteit en voor vermindering van prijzen via concurrentie.</p>
      <p sl="pt">Ofschoon reeds tien jaar zijn verstreken sinds de aanneming van de richtlijn inzake elektronische handel ontwikkelt de grensoverschrijdende e-handel zich niet zo snel als de binnenlandse e-handel. Technische en juridische redenen vormen de oorzaak van het mislukken van 60 procent van de pogingen om via internet over de grenzen heen producten te bestellen.</p>
      <p sl="pt">Ik heb voor dit verslag gestemd daar het een beschrijving geeft van de problemen waar de e-handel in Europa mee te kampen heeft, terwijl tevens wegen worden aangewezen om een echte interne onlinemarkt in Europa te realiseren. Daarvoor is een verbetering van de tenuitvoerlegging van de Europese wetgeving noodzakelijk ten voordele van alle Europese consumenten en detailhandelaren. We dienen onze inspanningen te vergroten om een hoog beschermingsniveau te bereiken voor de gebruikers van elektronische handel en vertrouwen te wekken bij de gebruikers zodat zij het volledig potentieel van de interne markt benutten. Daarom moeten wij hen inlichten over hun rechten en over de manier waarop zij deze op het gebied van e-handel kunnen laten gelden.</p>
    </intervention>
    <intervention id="2-218" speaker_id="96846" name="George Becali" is_mep="True" mode="written">
      <p sl="ro">Ik heb voor dit verslag gestemd omdat dit voordelig is voor de kleine en middelgrote ondernemingen en voor de ontwikkeling van de digitale samenleving, maar ook omdat daarmee versnippering van de markt wordt tegengegaan en de regels worden gestandaardiseerd.</p>
    </intervention>
    <intervention id="2-219" speaker_id="39722" name="Sebastian Valentin Bodu" is_mep="True" mode="written">
      <p sl="ro">Het creëren van een echte interne internetmarkt in Europa is een van de grote uitdagingen waar we momenteel voor staan. Vooral in de huidige economische crisis wordt het steeds belangrijker voor Europa om belemmeringen voor de e-handel weg te nemen. Op dit moment is de EU een markt met vijfhonderd miljoen consumenten. Dat komt echter totaal niet tot uiting in het aantal online transacties. De reden hiervoor is niet dat de Europese consumenten niet warm lopen voor e-handel, maar dat ze, wanneer ze eenmaal besluiten om iets via internet te kopen, tegen allerlei problemen oplopen en dan uiteindelijk blijkt dat de transactie niet kan worden uitgevoerd. De cijfers die in het verslag over e-handel worden genoemd zijn in dit verband veelzeggend.</p>
      <p sl="ro">Er bestaan op dit moment te veel verschillen tussen de lidstaten op het gebied van e-handel, een situatie die alleen maar tot ontevredenheid bij de consumenten kan leiden. Omdat in het verslag ook wordt verklaard dat deze vorm van handel, samen met innovatieve diensten en ecobedrijven, het grootste groei- en werkgelegenheidspotentieel voor de toekomst biedt en daarom voor de interne markt grensverleggend is, moeten de maatregelen die de Commissie heeft voorgesteld, aangevuld met de maatregelen waarmee het Parlement is gekomen, onverwijld worden uitgevoerd.</p>
    </intervention>
    <intervention id="2-220" speaker_id="96849" name="Alain Cadec" is_mep="True" mode="written">
      <p sl="fr">E-handel is een belangrijke bijdrage van het internet aan de economische bedrijvigheid. Daarom is het belangrijk om belemmeringen voor de interne markt in deze sector weg te nemen, aangezien versnipperde nationale wetgevingen de dynamiek van deze winstgevende sector afremmen. Evenals de rapporteur wil ook ik de gebreken onderstrepen waarmee de e-handel is behept als het om de consumenten gaat. Het is betreurenswaardig dat 61 procent van de grensoverschrijdende transacties niet kan worden afgehandeld omdat onlinewinkels niet naar het land van de consument leveren. Daar komt bij dat gebruikers bezorgd zijn over de veiligheid van het betalingssysteem. De mogelijkheid om online aankopen te verrichten hangt gewoonlijk af van de kwaliteit van de internetverbinding. Er zou prioriteit moeten worden gegeven aan het verhogen van het aantal internetgebruikers, met name door de kwalitatieve prestaties van de verbinding te verbeteren en door de prijzen aantrekkelijker te maken. Daarnaast is het noodzakelijk om het vertrouwen van de consument in onlinetransacties te vergroten. Net als de rapporteur ben ik voorstander van de invoering van een Europees keurmerk en van een verbeterd toezicht op het internet, met name vanuit het oogpunt van de bescherming van persoonsgegevens. Ook zou er een bijzondere inspanning moeten worden verricht om minderjarigen die gebruik maken van het internet, te beschermen.</p>
    </intervention>
    <intervention id="2-221" speaker_id="96867" name="Maria Da Graça Carvalho" is_mep="True" mode="written">
      <p sl="pt">De interne markt voor e-handel is van cruciaal belang voor Europa, met name in het kader van het realiseren van de EU 2020-strategie. Er bestaan evenwel obstakels die uit de weg moeten worden geruimd. Dit verslag bevat voorstellen voor maatregelen in die richting. In dat kader acht ik met name de strijd tegen de schending van auteursrechten op internet bijzonder belangrijk, evenals de ontwikkeling van een veilige en innovatieve betaalwijze voor onlinebetalingen zonder ontmoedigende heffingen. Zo zal het enerzijds makkelijker zijn om piraterij te bestrijden en ondernemers prikkels te geven om handel te drijven via internet en anderzijds de toegang tot en het vertrouwen in internet van de gebruikers verbeteren.</p>
    </intervention>
    <intervention id="2-222" speaker_id="1892" name="Carlos Coelho" is_mep="True" mode="written">
      <p sl="pt">E-handel is een uiterst belangrijke markt voor de EU van de eenentwintigste eeuw, ook in het kader van het realiseren van de doelstellingen van de EU 2020-strategie. We staan tegenover de geweldige uitdaging een ware interne onlinemarkt voor Europa te creëren waardoor de EU kan concurreren in mondiaal verband. Het vertrouwen van de Europese bedrijven en consumenten in de digitale omgeving is beperkt vanwege onnodige barrières voor e-handel, zoals de versnipperde Europese markt, de onzekerheid van de consumenten, het onveilige karakter van de transacties, het ontbreken van verhaalmechanismen, enzovoort. Het is essentieel de regels voor grensoverschrijdende aankopen te vereenvoudigen en praktische oplossingen te vinden voor zaken als auteursrechten, consumentenbescherming, etikettering en sectorspecifieke regels, elektronisch afval en heffingen voor het recycleren en onlineaangifte en facturering.</p>
      <p sl="pt">Het is essentieel dat de bestaande wetgeving, zoals de dienstenrichtlijn, volledig wordt omgezet en toegepast. Tegelijkertijd zal de Commissie de evaluatie van de communautaire wetgeving voor de digitale interne markt moeten afronden en de nodige initiatieven moeten nemen om de belangrijkste belemmeringen het hoofd te bieden. Ik steun de dertien aanbevelingen van de Commissie voor de ontwikkeling van beleid en praktijken op het gebied van de grensoverschrijdende e-handel.</p>
    </intervention>
    <intervention id="2-223" speaker_id="96775" name="Lara Comi" is_mep="True" mode="written">
      <p sl="it">Mijnheer de Voorzitter, dames en heren, e-handel is van cruciaal belang voor de ontwikkeling van de interne markt: de informatiebarrières worden erdoor geslecht en het ideaal van volmaakte concurrentie ten behoeve van de consument wordt dichterbij gebracht. E-handel kan de potentiële markt vergroten voor kleine, binnenlandse producenten die het zich niet zouden kunnen veroorloven hun producten in andere EU-landen op de markt te brengen, en biedt deze producenten bescherming. Daarbij wordt de werkgelegenheid in de be- en verwerkende industrie bevorderd.</p>
      <p sl="it">De afstand tussen centraal en perifeer gelegen gebieden wordt bovendien kleiner, waardoor de levenskwaliteit in plattelandsgebieden wordt verhoogd dankzij een uitgebreider aanbod van goederen. Ook wordt bevorderd dat de verkochte goederen aan uniforme normen voldoen, doordat dezelfde goederen op meer markten worden verspreid. Het is dus van fundamenteel belang dat de belemmeringen die het gebruik van internet voor de verkoop van producten in de weg staan, te weten veiligheid en garanties, worden aangepakt en weggenomen. Gezien het structureel ontbreken van grenzen moet dit een taak zijn voor de betrokken supranationale instanties, wat op ons grondgebied de communautaire instellingen zijn.</p>
      <p sl="it">Dankzij dit verslag hebben handelaars een wetgevingskader waarbinnen zij zich kunnen bewegen en hun investeringen kunnen plannen, consumenten krijgen bepaalde zekerheden wat betreft de garanties waar ze recht op hebben, en producenten kunnen de crisis met nieuw elan te lijf. Eindelijk!</p>
    </intervention>
    <intervention id="2-224" speaker_id="33997" name="Corina Creţu" is_mep="True" mode="written">
      <p sl="ro">Als gevolg van de nog altijd wijdverspreide internetfraude blijven mensen een licht wantrouwen tegen onlinewinkelen houden. Daarom heb ik voor deze resolutie gestemd, waarin de Commissie wordt gevraagd een Europees systeem voor vroegtijdige waarschuwing te ontwikkelen, met inbegrip van een gegevensbank, om onwettige handelspraktijken te stoppen, frauduleuze activiteiten te bestrijden en de veiligheid van onlinetransacties voor consumenten te vergroten, ook met betrekking tot de bescherming van persoonsgegevens. In mijn opvatting moet speciale aandacht worden besteed aan overeenkomsten op afstand, om de rechten van consumenten te beschermen in een tijd dat het aantal onlineaankopen van goederen en diensten stijgt, zoals in de sectoren toerisme en vervoer.</p>
    </intervention>
    <intervention id="2-225" speaker_id="96973" name="Mário David" is_mep="True" mode="written">
      <p sl="pt">Ik heb voor dit verslag gestemd. Op een interne markt met meer dan 500 miljoen consumenten bieden een grotere flexibilisering van de e-handel en de bevordering van het consumentenvertrouwen in transacties de mogelijkheid om zowel het economisch potentieel van de digitale interne markt te benutten als een prikkel te geven aan de ontwikkeling van nieuwe marktniches voor kleine en middelgrote ondernemingen, met mogelijk nieuwe werkgelegenheid als gevolg. De vastgestelde verschillen tussen binnenlandse en grensoverschrijdende e-handel vormen een belemmering voor de consumenten om te kunnen profiteren van deze handel (toegang tot een breed aanbod van goederen en diensten). Dat geldt met name voor de inwoners van perifere en ultraperifere gebieden en voor personen met beperkte mobiliteit. Ik wijs echter op de dringende noodzaak de dienstenrichtlijn in alle lidstaten op correcte wijze ten uitvoer te leggen. Die richtlijn is het instrument waarmee we de interne markt kunnen voltooien, met name door te zorgen voor strengere naleving van de bepalingen inzake non-discriminatie van klanten op grond van hun nationaliteit. Ik benadruk tevens dat een éénloketsysteem essentieel is voor de totstandkoming van een digitale interne markt voor e-handel. Het is echter ook belangrijk maatregelen te nemen als het standaardiseren van porto- en bankkosten, het vereenvoudigen van btw-aangiften voor verkoop op afstand en het verhogen van het aantal registraties met de eu-domeinnaam.</p>
    </intervention>
    <intervention id="2-226" speaker_id="96748" name="Cornelis de Jong" is_mep="True" mode="written">
      <p sl="en">Ik heb voor dit verslag gestemd omdat ik het in grote lijnen kan steunen. Ik was vooral blij dat de meeste van mijn amendementen in de commissie werden goedgekeurd. Hierdoor wordt het kleine en middelgrote ondernemingen gemakkelijker gemaakt om actiever deel te nemen aan de e-handelsmarkt. Tegelijkertijd wordt in het verslag naar mijn idee onnodig de kwestie van de liberalisering van de postmarkt te berde gebracht, waartegen ik in de commissie bezwaar heb gemaakt. Ik handhaaf dit bezwaar en blijf mij verzetten tegen een roep om liberalisering, terwijl ik de Commissie opnieuw met klem oproep om een moratorium in te voeren op de liberalisering van de postdiensten.</p>
    </intervention>
    <intervention id="2-227" speaker_id="96859" name="Ioan Enciu" is_mep="True" mode="written">
      <p sl="ro">Ik heb voor dit verslag gestemd. Als rapporteur voor advies van de Commissie industrie, onderzoek en energie steun ik de ontwikkeling van de e-handel. De e-handel is een integraal onderdeel van de Europese e-economie. In de toekomst zal de voltooiing van de interne EU-markt voor ICT bijdragen aan het oplossen van de problemen waarmee de e-handel nu nog te kampen heeft. Europa moet in deze sector een belangrijke katalyserende rol in de wereld spelen. Om dit te bereiken moeten de huidige problemen dringend en op uniforme wijze worden opgelost.</p>
      <p sl="ro">Ik doel hierbij bijvoorbeeld op de verschillende btw-tarieven, de wetgeving inzake consumentenbescherming en vooral het uitbannen van discriminatie tegen klanten van e-handel waaraan bepaalde handelaars en dienstverleners zich in een aantal lidstaten schuldig maken. Europa moet de burgers die actief bij de onlinewereld betrokken willen worden helpen door te zorgen voor gemakkelijke toegang tot onderwijsprogramma’s en door Europese middelen beschikbaar te stellen die specifiek zijn bedoeld voor de aanschaf van hardware, software en toegang tot internet.</p>
    </intervention>
    <intervention id="2-228" speaker_id="28310" name="Edite Estrela" is_mep="True" mode="written">
      <p sl="pt">Ik heb voor het verslag over de voltooiing van de interne markt voor e-handel gestemd. De EU 2020-strategie heeft tot doel een op kennis gebaseerde economie te bevorderen. Om dit doel volledig te realiseren moet de Commissie maatregelen voorstellen die de snelheid van de breedbanddiensten vergroten en de kosten van die diensten in de hele Unie stroomlijnen. Regels en praktijken moeten geharmoniseerd worden om ervoor te zorgen dat handelaars die op afstand verkopen andere markten kunnen bereiken en niet opgesloten blijven binnen de grenzen van hun thuismarkt.</p>
    </intervention>
    <intervention id="2-229" speaker_id="96977" name="Diogo Feio" is_mep="True" mode="written">
      <p sl="pt">In haar mededeling van 19 mei 2010 over een digitale agenda voor Europa heeft de Commissie het voornemen uitgesproken onlinetransacties eenvoudiger te maken en een klimaat te kweken dat vertrouwen wekt in het gebruik van de digitale technologie. Volgens het verslag heeft één op de drie Europeanen al onlineaankopen gedaan maar slechts 7 procent van de consumenten durft grensoverschrijdende aankopen te doen en maar 12 procent zegt vertrouwen te hebben in dit soort transacties. Daarom is het dringend noodzakelijk de veiligheid van de consumenten (of de door hen waargenomen veiligheid) in verband met deze transacties te vergroten zodat deze markt met zijn zeer grote potentieel zich verder kan ontwikkelen (eenvoudigere en makkelijkere transacties met in veel gevallen lagere kosten voor de consument). Om een echte interne markt voor e-handel tot stand te brengen is het van fundamenteel belang dat de consumenten zich veilig voelen bij transacties op internet, dat bedrijven inzien welk enorm potentieel internethandel heeft, het onlineaanbod vergroten en door grenzen veroorzaakte belemmeringen uit de weg ruimen.</p>
    </intervention>
    <intervention id="2-230" speaker_id="96899" name="José Manuel Fernandes" is_mep="True" mode="written">
      <p sl="pt">Het vrije verkeer van goederen in Europa wordt in ernstige mate belemmerd door versnipperde nationale regelgeving. De cijfers over de stand van zaken in de e-handel in de EU laten zien dat in 2009 één op de drie Europese consumenten minstens één onlineaankoop heeft gedaan, maar dat slechts 7 procent van de Europese consumenten dat in een andere lidstaat heeft durven doen. Uit ongepubliceerde onderzoeksgegevens van de EU blijkt dat 60 procent van de pogingen van de consumenten om in de EU grensoverschrijdende aankopen te doen mislukt, daar de transactie of de verzending door de verkoper wordt geweigerd. Uit diezelfde gegevens blijkt ook dat bij 50 procent van de 11 000 onderzochte gevallen de consument bij een onlineaankoop in het buitenland 10 procent had kunnen besparen (zelfs als er rekening gehouden wordt met de verzendkosten). Daarom onderstreep ik de noodzaak van een veelomvattend wettelijk en regelgevend kader waarmee de grensbarrières kunnen worden geslecht, meer toegevoegde waarde kan worden gecreëerd en regelgeving kan worden gemaakt voor de risico’s van deze activiteiten die zich in een rap tempo blijven ontwikkelen. Daarom zijn permanente aandacht en begeleiding nodig en moet prioriteit worden gegeven aan de betrouwbaarheid van communicaties en transacties. Om de e-handel te kunnen consolideren is het essentieel het niveau van de veiligheid en het vertrouwen van bedrijven en consumenten te vergroten, met name wat betreft betaling, levering en teruggave.</p>
    </intervention>
    <intervention id="2-231" speaker_id="4466" name="Ilda Figueiredo" is_mep="True" mode="written">
      <p sl="pt">In het verslag over e-handel staan een aantal tegenspraken en wordt overdreven nadruk gelegd op de totstandkoming van een interne markt. Wij zien het belang van e-handel in maar er moet nog veel gedaan worden om te voorkomen dat e-handel leidt tot ernstige nieuwe problemen.</p>
      <p sl="pt">Zoals we al tijdens het debat hebben gezegd, is het noodzakelijk veel zaken te verduidelijken, in het bijzonder de verdediging van auteursrechten en de bescherming van de rechten van kinderen en de rechten en veiligheid van consumenten.</p>
      <p sl="pt">De rapporteur doet weliswaar in zijn verslag een reeks voorstellen om het vertrouwen van alle deelnemers aan de markt voor e-handel te vergroten, maar niet alle voorstellen zijn adequaat of houden naar behoren rekening met alle belangen en rechten die in het geding zijn bij een proces dat zeer complex kan blijken te zijn.</p>
      <p sl="pt">Het is een duidelijke zaak dat de leveringsketen voor e-handel transparanter dient te zijn, zodat de consument altijd de identiteit van de leverancier, zijn handelsnaam, zijn geografisch adres, zijn contactgegevens en het fiscaal nummer van de belastingplichtige kent. Het is echter noodzakelijk altijd de rechten te beschermen van kinderen en jongeren en van personen die op enigerlei manier afhankelijk zijn.</p>
    </intervention>
    <intervention id="2-232" speaker_id="2125" name="Pat the Cope Gallagher" is_mep="True" mode="written">
      <p sl="ga">Elektronische handel schept mogelijkheden voor de markt, met name wat het midden- en kleinbedrijf betreft. Elektronische handel kan een belangrijke rol spelen in het verbeteren van het concurrentievermogen van zowel de Ierse als de Europese economie.</p>
    </intervention>
    <intervention id="2-233" speaker_id="28424" name="Tunne Kelam" is_mep="True" mode="written">
      <p sl="en">Ik heb voor dit baanbrekend verslag gestemd. Dit is namelijk een belangrijke stap in de richting van een volledige totstandkoming en eenwording van de Europese interne markt. In deze tijden van globalisering en digitalisering kan de Europese Unie het zich niet veroorloven om achter te blijven bij de totstandbrenging van een efficiënte interne markt voor e-handel die ook op mondiaal niveau concurrerend is. Hopelijk wordt dit verslag gevolgd door verdere stappen om de totstandbrenging van een pan-Europese digitale markt te stimuleren. Dergelijke ontwikkelingen zullen ook meehelpen om de zeer belangrijke activiteiten op het gebied van onderzoek en ontwikkeling te heroverwegen en een nieuwe impuls te geven.</p>
      <p sl="en">Wat we nu eerst en vooral moeten doen is de implementatie van het verslag over e-handel goed in de gaten te houden, zodat de burgers van de EU gemakkelijker toegang krijgen tot de digitale markt, als ondernemer en als klant. De maatregelen uit dit verslag zullen de handel binnen alle lidstaten aanzienlijk kunnen vereenvoudigen als de nationale overheden serieus werk maken van de eenmaking van het verbintenissenrecht en de intrekking van strijdige wetgeving.</p>
    </intervention>
    <intervention id="2-234" speaker_id="96667" name="Alan Kelly" is_mep="True" mode="written">
      <p sl="en">Ik ben blij met de oproep om e-handel binnen de EU-grenzen te stimuleren. Het is echter de taak van de EU om ervoor te zorgen dat de Europese wetgeving hierbij wordt geëerbiedigd en het is van cruciaal belang dat de consument een optimale bescherming geniet.</p>
    </intervention>
    <intervention id="2-235" speaker_id="4260" name="Eija-Riitta Korhola" is_mep="True" mode="written">
      <p sl="fi">Ik wil mijn collega, de heer Echeverría, bedanken voor zijn uitstekende verslag, waar ik met alle plezier voor heb gestemd. Elektronische handel is een nieuwe en internationale sector en daarom moet de Europese Unie een grote rol spelen in de harmonisatie van de desbetreffende normen en praktijken. Ik wil specifiek wijzen op de punten in het verslag waarin wij worden gevraagd te waarborgen dat hoogwaardige en dekkende breedbandverbindingen in de hele Europese Unie beschikbaar zijn. Dat doel is cruciaal voor het welslagen van elektronische handel.</p>
      <p sl="fi">Het beschikbaar stellen van breedband voor alle EU-burgers in 2013 en supersnel breedband in 2020 zijn ambitieuze doelen, maar noodzakelijk om de levenskwaliteit van de burgers te verbeteren. Ik wil de rapporteur ook bedanken voor het feit dat hij rekening houdt met consumenten- en privacybescherming in de wereld van de elektronische handel. Die kwestie moet in de toekomst zorgvuldig worden onderzocht, vooral met betrekking tot diensten voor kinderen.</p>
    </intervention>
    <intervention id="2-236" speaker_id="96704" name="Edvard Kožušník" is_mep="True" mode="written">
      <p sl="cs">Niettegenstaande het feit dat internet het snelst groeiende detailhandelskanaal is en het aantal consumenten dat via internet aankopen doet jaar in jaar uit stijgt, stagneert het aantal grensoverschrijdende transacties tussen de lidstaten. Als ik zeg dat op het gebied van B2C de interne markt niet bestaat, zit ik er niet erg ver naast. Ik ben ervan overtuigd dat de grensoverschrijdende verkoop van goederen via internet sterk kan worden gestimuleerd door volledige harmonisering van de consumentenrechten, met andere woorden door nationale uitzonderingsbepalingen uit de weg te ruimen, dit in combinatie met een liberale opvatting van consumentenbescherming. Ik zie echter een groot probleem voor wat betreft de beperking van toegang tot e-diensten op basis van het IP-adres door een aantal lidstaten. Er bestaan in feite geen wettelijke obstakels en toch is de elektronische interne markt in dit segment beperkt.</p>
      <p sl="cs">Ik ben van mening dat de Commissie op dit vlak al haar bevoegdheden en instrumenten dient in te zetten om op te treden tegen kunstmatige barrières op de interne markt in de vorm van genoemde blokkering van IP-adressen. In het verslag wordt tevens gewag gemaakt van de doelstellingen voor 2020 op het gebied van de toegang tot breedbandinternet. Ik ben persoonlijk niet echt voorstander van dergelijke, enigszins pathetische doelstellingen, zeker niet in een sector die zich zo dynamisch ontwikkelt en waar het dus uiterst moeilijk is om te voorspellen hoe die er over tien jaar uitzien zal. Ondanks deze kritiek acht ik het verslag een evenwichtig document, reden waarom ik voor gestemd hebben.</p>
    </intervention>
    <intervention id="2-237" speaker_id="96816" name="Giovanni La Via" is_mep="True" mode="written">
      <p sl="it">Mijnheer de Voorzitter, dames en heren, ik heb voor het verslag-Echeverría gestemd. Ik ben namelijk van mening dat e-handel een sleutelmarkt is in het EU-beleid, waarin kan en moet worden voorzien in bepaalde nuttige maatregelen ter verbetering van de concurrentiekracht van de economie van de Europese Unie, in het kader van de EU 2020-strategie.</p>
      <p sl="it">Ik geloof dan ook dat als men de mogelijkheden van de Europese interne markt ten volle wil benutten, men de e-handel verder moet ontwikkelen. Deze kan immers een positieve bijdrage leveren, zowel voor consumenten als voor het concurrentievermogen van ondernemingen. Ik juich het in dit verband toe dat het verslag voorziet in een Europees keurmerk. Dit is noodzakelijk om de betrouwbaarheid en de kwaliteit van op de grensoverschrijdende elektronische markt aangeboden producten te waarborgen.</p>
      <p sl="it">In een tijd van crisis en financiële moeilijkheden, zoals die waarin wij ons tegenwoordig bevinden, moeten we de instrumenten steunen die een positieve en aanmerkelijke invloed kunnen uitoefenen op de werkgelegenheid en de groei. E-handel kan bij uitstek tot die instrumenten gerekend worden. Vanuit dat oogpunt vind ik het verslag waarover vandaag gestemd is een goed resultaat, niet alleen voor bedrijven en het mkb maar vooral ook voor consumenten.</p>
    </intervention>
    <intervention id="2-238" speaker_id="96978" name="Nuno Melo" is_mep="True" mode="written">
      <p sl="pt">De totstandkoming van de interne markt is altijd één van de grote doelen van de EU geweest. In de huidige tijd kan grensoverschrijdende e-handel een zeer belangrijke bijdrage leveren aan de verdere ontwikkeling van de interne markt. In hun eigen land doen consumenten al veel onlineaankopen. Dat geldt echter niet voor grensoverschrijdende aankopen in andere lidstaten. Dat valt vooral te wijten aan het gebrek aan wederzijds vertrouwen tussen verkoper en koper. Om de interne markt voor e-handel verder te ontwikkelen is het essentieel het vertrouwen van alle marktdeelnemers te vergroten. Daar op dit terrein de tenuitvoerlegging van Europese wetgeving van fundamenteel belang is om een klimaat van meer vertrouwen tot stand te brengen, heb ik voor dit verslag gestemd.</p>
    </intervention>
    <intervention id="2-239" speaker_id="97280" name="Claudio Morganti" is_mep="True" mode="written">
      <p sl="it">Ik heb vóór gestemd, omdat ik de elektronische markt en het overwinnen van de barrières die de ontwikkeling daarvan nog altijd in de weg staan, vanuit economisch oogpunt van fundamenteel belang vind. Het vrij verkeer van goederen in Europa wordt namelijk ernstig belemmerd door het feit dat de geldende nationale regels versnipperd zijn en dat 60 procent van de pogingen van klanten om over de EU-grenzen heen producten te kopen, mislukt.</p>
      <p sl="it">Doel is het tot stand brengen van een echte interne onlinemarkt voor Europa. Verder bevat het verslag, dankzij een amendement van de EFD-Fractie (Lega Nord), een verwijzing naar de problematische internettoegang voor mensen die op eilanden of in bergachtige gebieden wonen.</p>
    </intervention>
    <intervention id="2-240" speaker_id="96981" name="Franz Obermayr" is_mep="True" mode="written">
      <p sl="de">Het verslag wordt gebruikt om een harmonisatie van de belastingwetgeving en van de prijsfluctuaties op het gebied van post- en financiële diensten op Europees niveau te bewerkstelligen. Daarom heb ik tegen deze tekst gestemd.</p>
    </intervention>
    <intervention id="2-241" speaker_id="97197" name="Alfredo Pallone" is_mep="True" mode="written">
      <p sl="it">In haar recente mededeling heeft de Commissie de toekomstige strategieën uiteengezet voor het terugdringen van de versnippering en het stimuleren van de groei van e-handel.</p>
      <p sl="it">Terwijl e-handel op nationaal niveau goed van de grond komt, blijft het totale aantal grensoverschrijdende aankopen bescheiden: in 2009 was het percentage slechts 7 procent. De voornaamste obstakels worden gevormd door taal, praktische problemen en problemen van wetgevende aard.</p>
      <p sl="it">Ik sta achter de opzet van het verslag, waarin vijf prioriteiten worden aangegeven aan de hand waarvan de sector gestimuleerd zou moeten worden: de toegang tot internet verbeteren, de versnippering van de onlinemarkt verhelpen, het consumentenvertrouwen vergroten, het bedrijfsleven ertoe aanzetten producten via het internet te verkopen, en de veiligheid waarborgen van minderjarigen die gebruik maken van het internet. Het is wenselijk dat dit alles gebeurt in een helder en uniform juridisch kader, dat vooral ten dienste van de burger staat. De meest essentiële stimulans is mijns inziens namelijk het vertrouwen van de burger, dat moet worden ondersteund en vergroot.</p>
    </intervention>
    <intervention id="2-242" speaker_id="96900" name="Georgios Papanikolaou" is_mep="True" mode="written">
      <p sl="el">Het internet is de meest gewone vorm van verkoop op afstand geworden. Zoals ook blijkt uit de gegevens die de Commissie mij in haar antwoord op mijn vraag (Ε 4964/210) heeft verschaft, heeft meer dan een derde van de Europese consumenten (37 procent) vorig jaar gebruik gemaakt van het internet om producten of diensten voor particulier gebruik te kopen of te bestellen. Dit is verhoging met 5 procentpunten ten opzichte van 2008 en 10 procentpunten ten opzichte van 2006. Toch hebben de consumenten nog steeds onvoldoende vertrouwen in de grensoverschrijdende markt, terwijl de uiteenlopende nationale bepalingen ondernemingen ervan weerhouden om te investeren in grensoverschrijdende handel. Daarom doen zich ook zulke grote verschillen voor in de percentages van de lidstaten wat betreft verkoop op afstand. Toch is de toename van deze vorm van handel van cruciaal belang in deze tijd van economische recessie. Het verslag wil met een aantal voorstellen – zoals de invoering van uniforme regelingen en praktijken die verkopers op afstand de mogelijkheid bieden om over hun nationale grens heen actief te worden – het hoofd bieden aan de versplintering van de elektronische interne markt. In een tijd waarin de traditionele handel stagneert kunnen de nieuwe technologieën en de daarmee gepaard gaande kansen kostbaar blijken te zijn voor de ontwikkeling van nieuwe en alternatieve handelsinitiatieven. Daarom heb ik voor het verslag gestemd.</p>
    </intervention>
    <intervention id="2-243" speaker_id="28406" name="Miguel Portas" is_mep="True" mode="written">
      <p sl="pt">Ik heb me bij de stemming over dit verslag onthouden, hoewel ik de bevordering van e-handel en de uitbreiding van goede netwerken en internetdiensten voor de hele bevolking, ook voor die in de meest afgelegen gebieden, belangrijk acht.</p>
      <p sl="pt">Ik ben het er ook mee eens dat het essentieel is de discriminatie te bestrijden waarvan veel burgers die onlineaankopen willen doen het slachtoffer zijn vanwege de lidstaat waar zij wonen of het e-mailadres dat ze gebruiken voor het uitvoeren van de transactie.</p>
      <p sl="pt">Ik ben het met veel voorstellen in dit verslag eens. Ik betreur het echter dat de dienstenrichtlijn in een aantal lidstaten nog niet volledig is omgezet. Ik steun het beleid van de Commissie voor de postdiensten niet en ik ben ook tegen de EU 2020-strategie. Die fundamentele keuzes zijn grotendeels verantwoordelijk voor de moeilijke situatie waarin de EU op dit moment verkeert.</p>
      <p sl="pt">Het creëren van toekomstige modellen in de communicatiesector en ook in de e-handel zal zeker beter verlopen in een kader dat niet louter ondergeschikt is aan commerciële belangen en waar personen en hun rechten een centrale plaats innemen.</p>
    </intervention>
    <intervention id="2-244" speaker_id="97022" name="Robert Rochefort" is_mep="True" mode="written">
      <p sl="fr">Ik heb vóór het verslag van de heer Arias Echeverría over e-handel gestemd: e-handel is een van de sectoren met de grootste impact in termen van groei en werkgelegenheid voor de komende decennia, en de Europese Unie moet dit potentieel volledig benutten.</p>
      <p sl="fr">Wij moeten ons realiseren dat e-handel bevorderlijk is voor de ontwikkeling van nieuwe marktsegmenten voor bepaalde kleine en middelgrote ondernemingen die anders niet zouden bestaan.</p>
      <p sl="fr">Voorts steun ik het idee dat wij bij de ontwikkeling van ons beleid en onze regelgevingskaders inzake e-handel bijzondere aandacht moeten besteden aan de behoeften van kwetsbare consumenten, die anders geen toegang zouden hebben tot het enorme aanbod van consumptiegoederen. Ik denk hierbij aan mensen die geïsoleerd of minder mobiel zijn, aan burgers met een laag inkomen of aan personen die in minder toegankelijke, afgelegen of perifere regio's wonen.</p>
      <p sl="fr">Tot slot heb ik de tekst in de commissie geamendeerd om te onderstrepen dat er online-instrumenten moeten worden ontwikkeld om consumenten voorlichting te geven over e-handel: wij moeten de digitale vaardigheden van zoveel mogelijk mensen verbeteren en hun kennis betreffende hun rechten en plichten vergroten (voornaamste rechten van internetconsumenten, e-handel en, in het bijzonder, regels inzake gegevensbescherming).</p>
    </intervention>
    <intervention id="2-245" speaker_id="28409" name="Raül Romeva i Rueda" is_mep="True" mode="written">
      <p sl="en">In dit belangrijke verslag over e-handel benadrukken we onder andere hoe belangrijk het is om het vertrouwen in grensoverschrijdende internetbetalingssystemen (bijvoorbeeld krediet- en debetkaarten, e-portemonnees) te vergroten door meerdere betalingsmethoden te bevorderen, interoperabiliteit en gemeenschappelijke regelgeving te verbeteren, technische belemmeringen weg te nemen, de veiligste technologieën voor elektronische transacties te ondersteunen, wetgeving inzake privacy- en veiligheidskwesties te harmoniseren en aan te scherpen, frauduleuze activiteiten tegen te gaan en het publiek te informeren en voor te lichten.</p>
    </intervention>
    <intervention id="2-246" speaker_id="97196" name="Oreste Rossi" is_mep="True" mode="written">
      <p sl="it">Wij weten maar al te goed wat, vooral in ons land, de vele nadelen zijn voor mensen die in berg- of eilandgemeenschappen wonen. De totstandbrenging van een interne markt voor e-handel zou de toegang tot internet vereenvoudigen en zorgen voor een hogere levenskwaliteit in de landen en regio’s van de EU waar de verbinding niet van goede kwaliteit is.</p>
      <p sl="it">Het is van belang initiatieven te ontplooien om het bedrijfsleven ertoe aan te zetten producten via het internet te verkopen en daarbij gebruikers, en vooral minderjarige gebruikers, te beschermen met behulp van passende veiligheidsgaranties. We mogen niet toestaan dat oneerlijke handelaren potentiële gebruikers oplichten, en daarom zijn gerichte en frequente controles nodig.</p>
    </intervention>
    <intervention id="2-247" speaker_id="96773" name="Rafał Trzaskowski" is_mep="True" mode="written">
      <p sl="pl">Ik hoop dat dit verslag een duidelijk signaal is aan het adres van de Commissie om de e-handel in de EU te verbeteren. Wij dringen aan op harmonisatie en vereenvoudiging van de administratieve procedures die in hun huidige vorm het winkelen op buitenlandse websites onmogelijk maken, zelfs als die een interessant aanbod hebben. Verder willen wij dat in 2013 in de hele EU breedbandtoegang tot internet gegarandeerd is. Deze eis is allang geen fabeltje meer. De mogelijkheden zijn er in steeds grotere mate en niemand hoeft er nog van overtuigd te worden dat algemene toegang tot internet de interne markt positief beïnvloedt.</p>
    </intervention>
    <intervention id="2-248" speaker_id="96858" name="Marie-Christine Vergiat" is_mep="True" mode="written">
      <p sl="fr">Ik heb mijzelf er niet toe kunnen brengen om vóór dit verslag te stemmen, ondanks dat het een aantal positieve elementen bevat, zoals met name het feit dat de belangen van consumenten worden verdedigd en dat er rekening wordt gehouden met de belangen van kleine en middelgrote ondernemingen op de markt voor e-handel.</p>
      <p sl="fr">Ik protesteer met name tegen het feit dat de Commissie wordt geprezen vanwege de tenuitvoerlegging van de derde richtlijn inzake postdiensten met als doel de liberalisering van deze diensten, hetgeen tot een verdere verslechtering van de postdienst in de EU zal leiden, en niet, zoals in het verslag wordt beweerd, tot lagere prijzen en betere dienstverlening.</p>
      <p sl="fr">Voorts betreur ik niet dat de dienstenrichtlijn in een aantal lidstaten nog steeds niet volledig in nationaal recht is omgezet. Ik wil namelijk dat de Commissie snel een verslag opstelt waaruit blijkt welke gevolgen de tenuitvoerlegging van deze tekst voor het klimaat zal hebben.</p>
      <p sl="fr">Ik betreur dat deze tekst grotendeels in het teken staat van het openstellen van de markt voor concurrentie, hetgeen wij aan de kaak stelden toen we het Verdrag van Lissabon afwezen.</p>
    </intervention>
    <intervention id="2-250" speaker_id="96862" name="Sophie Auconie" is_mep="True" mode="written">
      <p sl="fr">Ik heb vóór dit verslag gestemd, omdat het tot doel heeft de preventie van luchtvaartongevallen en de bijstand aan slachtoffers en hun families te verbeteren. Ik sta zonder voorbehoud achter de aanpak van de rapporteur, die oproept tot een onderzoek van incidenten op Europees niveau, waarvan tot nu toe nooit sprake is geweest. Daarnaast worden in dit verslag verbeteringen voorgesteld voor de bijstand aan slachtoffers en hun families, zoals het instellen van een maximumtermijn van twee uur om de namen van de personen die zich aan boord bevonden, door te geven aan de families. De bal ligt nu in het kamp van de ministers van Vervoer, die deze wetgeving hopelijk zo spoedig mogelijk zullen aannemen.</p>
    </intervention>
    <intervention id="2-251" speaker_id="28114" name="Liam Aylward" is_mep="True" mode="written">
      <p sl="ga">Ik heb voor dit verslag gestemd. Het luchtverkeer neemt alleen maar toe en het gevaar van ongelukken is ook toegenomen, ondanks de hogere veiligheidsnormen. Daarom moet de Europese wetgeving inzake onderzoek naar ongelukken worden gewijzigd en geactualiseerd.</p>
      <p sl="ga">Ik juich toe wat er in het verslag staat over de rechten van slachtoffers en hun families. De familie van een slachtoffer heeft het recht om zo snel mogelijk relevante informatie te krijgen. Luchtvaartmaatschappijen moeten een doeltreffend operationeel plan hebben voor noodsituaties. Een belangrijke praktische maatregel zou zijn om luchtvaartmaatschappijen te verplichten een persoon aan te wijzen als voornaamste contactpunt voor de coördinatie, het verschaffen van belangrijke informatie en het steunen van familieleden van passagiers.</p>
      <p sl="ga">De praktische maatregelen waarop in het verslag wordt aangedrongen – vooral inzake steun aan slachtoffers en hun families en groepen die namens hen optreden – zullen van nut zijn. Er moet een hoog niveau van veiligheid worden gewaarborgd in de Europese burgerluchtvaart. We moeten ons uiterste best doen om het aantal ongelukken te verminderen.</p>
    </intervention>
    <intervention id="2-252" speaker_id="96680" name="Zigmantas Balčytis" is_mep="True" mode="written">
      <p sl="lt">Ik steun dit voorstel. De thans van kracht zijnde EU-richtlijn die betrekking heeft op onderzoek naar ongevallen en incidenten in de burgerluchtvaart is aangenomen in 1994, maar de markt en de situatie van de luchtvaart zijn veranderd en daarom moeten we een nieuwe EU-verordening aannemen die past bij de huidige situatie. Allereerst moet een netwerk van organen voor veiligheidsonderzoek worden opgericht. Dit netwerk zou nationale en EU-instanties (het Europees Agentschap voor de veiligheid van de luchtvaart, EASA) moeten omvatten en verantwoordelijk moeten zijn voor de verbetering van de onderzoekskwaliteit en de classificatie en analyse van informatie, de samenwerking tussen nationale overheidsinstellingen moeten bevorderen en een bijdrage moeten leveren aan de verhoging van de veiligheid in de luchtvaart. Bovendien moeten de rechten van passagiers en hun familie duidelijker worden gedefinieerd.</p>
      <p sl="lt">De verordening is gericht op uitbreiding van de eis dat een luchtvaartmaatschappij zo snel mogelijk, en binnen twee uur na een ongeval, een passagierslijst moet overleggen, een eis die niet alleen zal gelden voor luchtvaartmaatschappijen die naar de EU vliegen maar ook voor luchtvaartmaatschappijen die vluchten naar Europa uitvoeren. Het doel is luchtvaartmaatschappijen te verplichten om passagiers bij het boeken van een vlucht te vragen om de gegevens van de persoon met wie contact moet worden opgenomen in geval van een ongeluk. We moeten de voorwaarden scheppen waaronder families van slachtoffers speciale toegang kunnen krijgen tot informatie over de voortgang van het veiligheidsonderzoek.</p>
    </intervention>
    <intervention id="2-253" speaker_id="96846" name="George Becali" is_mep="True" mode="written">
      <p sl="ro">Ik heb voor dit verslag gestemd omdat in het verslag oplossingen worden voorgesteld voor de problemen die recentelijk zijn veroorzaakt door ongelukken in de luchtvaart, niet alleen vanuit technisch oogpunt, maar met name ook vanuit het oogpunt van het geven van zekerheid aan de families van slachtoffers. Ook wordt in het verslag duidelijkheid gegeven over de rol van het Europees Agentschap voor de veiligheid van de luchtvaart (EASA) en de nationale autoriteiten bij het eerlijk en onpartijdig onderzoeken van de oorzaken van ongelukken.</p>
    </intervention>
    <intervention id="2-254" speaker_id="29074" name="Vito Bonsignore" is_mep="True" mode="written">
      <p sl="it">Het vliegverkeer maakt een constante groei door en ondanks de verbeteringen op het gebied van veiligheid laten de rapporten nog steeds een onverbiddelijke toename zien van het aantal vliegtuigongevallen. Het is tijd dat de Europese Unie ook deze sector duidelijker en nauwkeuriger reguleert.</p>
      <p sl="it">Ik sta daarom achter de doelstelling van de rapporteur om betreurenswaardige luchtvaartongevallen te voorkomen en het onderzoek naar ongevallen te verbeteren. De wetgeving ter zake stamt namelijk uit 1994, toen het Europees Agentschap voor de veiligheid van de luchtvaart (EASA) nog niet was opgericht.</p>
      <p sl="it">Ik heb dan ook voor deze verordening gestemd, die een vooraanstaande rol toebedeelt aan EASA wat betreft de veiligheid van de luchtvaart en ik ben het met name eens met de doelstelling algemene toegang tot gevoelige informatie te bewerkstelligen.</p>
    </intervention>
    <intervention id="2-255" speaker_id="96849" name="Alain Cadec" is_mep="True" mode="written">
      <p sl="fr">Het luchtverkeer heeft de afgelopen jaren een fenomenale groei doorgemaakt. Ondanks talrijke technologische verbeteringen is het risico op ongevallen toegenomen. Daarom is het van essentieel belang om de communautaire wetgeving op dit punt aan te passen. Ik verwelkom dan ook de voorstellen van mevrouw De Veyrac om de richtlijn inzake preventie van ongevallen uit 1994 aan te passen aan de huidige situatie in de luchtvaartmarkt. Door de instelling van een netwerk van nationale onderzoeksinstanties kunnen de verschillen die tussen de lidstaten bestaan worden verminderd, met name door het bundelen van middelen en het uitwisselen van goede praktijken. De rechten van slachtoffers en hun families moeten eveneens worden beschermd. Ik steun het verzoek van de rapporteur om de verplichting voor luchtvaartmaatschappijen om binnen een uur na de melding van een ongeval een passagierslijst op te stellen, van toepassing te laten zijn op niet alleen EU-luchtvaartmaatschappijen maar alle luchtvaartmaatschappijen die binnen Europa opereren. Tot slot verwelkom ik het voorstel van de rapporteur om het Europees Agentschap voor de veiligheid van de luchtvaart (EASA) als ´adviseur´ te omschrijven als het deelneemt aan veiligheidsonderzoeken. Het is belangrijk dat de verordening het agentschap niet de gelegenheid biedt om tijdens veiligheidsonderzoeken zowel rechter als partij te zijn.</p>
    </intervention>
    <intervention id="2-256" speaker_id="96867" name="Maria Da Graça Carvalho" is_mep="True" mode="written">
      <p sl="pt">Het is van fundamenteel belang de veiligheid in de burgerluchtvaart in Europa te garanderen en het aantal ongevallen en incidenten te verminderen via procedures voor onderzoek en preventie. Ik heb voor deze verordening gestemd omdat ik van mening ben dat er een gunstig klimaat mee wordt gestimuleerd dat spontaan melden van voorvallen aanmoedigt door aan te dringen op efficiënt, snel en kwalitatief hoogstaand onderzoek naar de veiligheid van de Europese burgerluchtvaart. Ik ben het ermee eens dat het onderzoek moet worden uitgevoerd door een nationale autoriteit of door andere autoriteiten die verantwoordelijk zijn voor veiligheidsonderzoek. Bovendien vind ik het opzetten van een Europees netwerk van autoriteiten waarmee de kwaliteit van de onderzoeksmethoden en de opleiding van de onderzoekers verbeterd worden belangrijk. Tevens vind ik het van belang dat er regelgeving komt om informatie over de aanwezigheid van gevaarlijke mensen en goederen aan bord tijdig beschikbaar te stellen en de hulp voor slachtoffers en hun familieleden verbeterd wordt.</p>
    </intervention>
    <intervention id="2-257" speaker_id="1892" name="Carlos Coelho" is_mep="True" mode="written">
      <p sl="pt">De groei van het luchtvervoer heeft een stijging van het risico op ongevallen met zich meegebracht. Niettegenstaande de verbeteringen in het veiligheidsniveau zit er nog een aantal lacunes in het huidige systeem voor onderzoek van ongevallen. Het veiligheidssysteem op dit vlak is in hoofdzaak gestoeld op feedback en op de lessen die worden getrokken uit ongevallen en incidenten. Daarom is het belangrijk de coördinatie tussen de autoriteiten die verantwoordelijk zijn voor veiligheidsonderzoek te verbeteren. Met het oog daarop moet er een Europees netwerk worden opgezet dat garant staat voor volledige onafhankelijkheid en een hoog niveau van efficiëntie, snelheid en kwaliteit, zodat eventuele lacunes in de veiligheid kunnen worden vastgesteld en corrigerende maatregelen kunnen worden genomen.</p>
      <p sl="pt">Het is belangrijk te zorgen voor efficiënte preventiemaatregelen en een hoog veiligheidsniveau van de burgerluchtvaart in Europa. We mogen geen inspanning ongemoeid laten om het aantal ongevallen en incidenten in de burgerluchtvaart in Europa terug te dringen, zodat de burgers vertrouwen kunnen hebben in het luchtvervoer. Naast veiligheidsonderzoek moet er speciale aandacht zijn voor het verbeteren van de bijstand aan de slachtoffers van luchtvaartongevallen en hun familieleden. In dat verband dienen alle Europese luchtvaartmaatschappijen te beschikken over een crisis- en bijstandsplan.</p>
    </intervention>
    <intervention id="2-258" speaker_id="33997" name="Corina Creţu" is_mep="True" mode="written">
      <p sl="ro">We zijn regelmatig geschokt door nieuws over weer een vliegtuigongeluk. Ik hoop dat de nieuwe verordening inzake onderzoek en preventie van ongevallen en incidenten in de burgerluchtvaart erin zal slagen de veiligheid van passagiers te vergroten, omdat de verordening als maatregel een grotere precisie heeft dan Richtlijn 94/56/EG, die door de verordening wordt vervangen. Ik ben van mening dat de belangrijkste focus moet liggen op controles, samenwerking en informatie-uitwisseling voor preventiedoeleinden. Bovendien moeten de resultaten van onderzoeken naar ongevallen op een centrale plaats worden bewaard en geanalyseerd om de veiligheid van het luchtvervoer te verbeteren en kritieke situaties efficiënter te beheren. Ik denk dat Europese passagiers de mogelijkheid moeten hebben om ingeval van een ongeluk een contactpersoon aan te wijzen, een praktijk die in de Verenigde Staten al gangbaar is. En niet in de laatste plaats ben ik van mening dat de coördinatie van en het toezicht op hulpdiensten die bijstand verlenen aan de slachtoffers en hun families moeten worden versterkt.</p>
    </intervention>
    <intervention id="2-259" speaker_id="28310" name="Edite Estrela" is_mep="True" mode="written">
      <p sl="pt">Ik heb voor het verslag over het voorstel voor een verordening inzake onderzoek en preventie van ongevallen en incidenten in de burgerluchtvaart gestemd omdat het voorziet in nieuwe regels waarmee zowel de preventie van ongevallen als de transparantie en snelle afwikkeling van onderzoeken naar ongevallen worden versterkt.</p>
    </intervention>
    <intervention id="2-260" speaker_id="96977" name="Diogo Feio" is_mep="True" mode="written">
      <p sl="pt">Gelet op het feit dat het aantal vluchten en passagiers in de burgerluchtvaart in de loop der jaren aanzienlijk is gestegen en ofschoon het aantal ongevallen en incidenten naar verhouding is afgenomen, moet de veiligheid van de burgerluchtvaart ook nu en in de toekomst hoog op onze agenda blijven staan. Gelet ook op het feit dat de richtlijn die de rechtsgrondslag vormt voor onderzoek naar ongevallen dateert uit 1994 en dat er sindsdien in de burgerluchtvaart heel wat veranderd is, lijkt deze regelgeving mij dringend aan herziening toe.</p>
      <p sl="pt">Samen met de rapporteur dring ik aan op een betere coördinatie en integratie bij het onderzoek naar ongevallen in de luchtvaart. In een ruimte die wordt gekenmerkt door een toenemende integratie en gelet op het feit dat de gevolgen van een luchtvaartongeval niet beperkt blijven tot één land, is het onlogisch dat de nationale autoriteiten op het gebied van de luchtvaart nauwelijks contact met elkaar hebben.</p>
      <p sl="pt">In dit verband lijkt het me mogelijk een nieuwe rol toe te kennen aan het Europees Agentschap voor de veiligheid van de luchtvaart (EASA).</p>
      <p sl="pt">Ten slotte ben ik van mening dat dit een van de gebieden is waar de Europese Unie hoognodig moet zorgen voor gecoördineerd en geïntegreerd optreden om de veiligheid van alle passagiers in het Europese luchtruim te waarborgen.</p>
    </intervention>
    <intervention id="2-261" speaker_id="96899" name="José Manuel Fernandes" is_mep="True" mode="written">
      <p sl="pt">Het is onbetwistbaar dat het luchtvervoer thans een beslissende rol speelt bij de mobiliteit van personen en de dynamische expansie van de wereldeconomie. Het belang en het effect hiervan zullen ongetwijfeld nog toenemen in een samenleving die steeds meer in het teken van de globalisering en een rendabel gebruik van tijd en ruimte staat. In het huidige scenario, met de mondiale crisis en de sterke druk om kosten en uitgaven te besparen, dringt zich een doeltreffend regelgevings- en controlekader op waarin rekening wordt gehouden met de belangen van de gebruiker. De veiligheid is het voornaamste zorgpunt van de gebruiker en heeft een niet te onderschatten effect op de vaststelling van de prijzen van vluchten. Daarom vind ik het belangrijk te onderstrepen dat dit verslag bijdraagt tot de kwaliteit en de onafhankelijkheid van onderzoeken naar ongevallen en incidenten in de burgerluchtvaart door de onderzoekscapaciteit van de lidstaten te harmoniseren en tegelijkertijd garanties te bieden voor de aanpassing en modernisering van de Europese wetgeving ter zake, gelet op de ontwikkeling van de sector en de opkomst van nieuwe spelers, zoals het Europees Agentschap voor de veiligheid van de luchtvaart. Desalniettemin zij erop gewezen dat voorrang moet worden gegeven aan de preventie van ongevallen. Het is in die zin dat het onderzoek moet worden opgevat, als een instrument om problemen te identificeren en oplossingen aan te dragen.</p>
    </intervention>
    <intervention id="2-262" speaker_id="96706" name="João Ferreira" is_mep="True" mode="written">
      <p sl="pt">Gelet op het belang van onderzoek naar en preventie van ongevallen en incidenten in de burgerluchtvaart hebben wij voor dit verslag gestemd.</p>
      <p sl="pt">Wij waarderen het dat aan de lidstaten een actieve rol wordt toegekend, met name via hun respectieve veiligheidsonderzoekinstanties, die deel zullen uitmaken van het Europees netwerk van instanties voor veiligheidsonderzoek in de burgerluchtvaart. Aan dit netwerk zijn specifieke doelstellingen verbonden: het opstellen van aanbevelingen aan de bevoegde nationale instanties, het uitwisselen van informatie over onderzoeksmethoden, het coördineren en opzetten van opleidingsmogelijkheden voor onderzoekers van elke lidstaat, het ontwikkelen van gemeenschappelijke onderzoeksmethoden in de Europese Unie en het ontwikkelen en beheren van een kader om middelen met elkaar te delen.</p>
      <p sl="pt">Wij zullen de toekomstige ontwikkeling van deze structuur op de voet volgen, aangezien wij van oordeel zijn dat ze strikt beperkt moet blijven tot de voornoemde doelstellingen en het kader waarin de deelname van de lidstaten zal plaatsvinden, namelijk de bevoegde nationale instanties.</p>
    </intervention>
    <intervention id="2-263" speaker_id="28208" name="Nathalie Griesbeck" is_mep="True" mode="written">
      <p sl="fr">Onafhankelijkere veiligheidsonderzoeken in geval van luchtvaartongevallen, verbeterde bijstand aan de families van slachtoffers en optimale bescherming van gegevens en privacy tijdens deze onderzoeken: dit zijn allemaal maatregelen die de veiligheid van de luchtvaart zullen verbeteren en factoren die mij ervan overtuigd hebben om vóór dit verslag te stemmen. Ik heb met plezier mijn steun gegeven aan deze tekst, waarin wordt bepaald dat luchtvaartmaatschappijen binnen twee uur na een ongeval een passagierslijst moeten opstellen, zodat de families kunnen worden ingelicht. Bovendien is de oprichting van een Europees netwerk van instanties die verantwoordelijk zijn voor veiligheidsonderzoeken een zeer goede zaak, omdat het hierdoor mogelijk wordt aanbevelingen voor beleid en regelgeving inzake luchtvaart op te stellen, maar ook, en bovenal, om middelen te delen en goede praktijken uit te wisselen. Dit is dus een belangrijke tekst, en ik ben blij met deze belangrijke stap voorwaarts in het waarborgen van steeds hogere normen voor de veiligheid van passagiers.</p>
    </intervention>
    <intervention id="2-264" speaker_id="2338" name="Ian Hudghton" is_mep="True" mode="written">
      <p sl="en">Het vliegverkeer heeft de laatste jaren een constante groei doorgemaakt. Hierdoor neemt het risico op vliegtuigongevallen uiteraard toe en is het van essentieel belang dat er adequate maatregelen worden genomen om die risico’s te beperken. Met dit verslag wordt het wetgevende kader in bepaalde mate verbeterd en daarom heb ik voor het verslag gestemd.</p>
    </intervention>
    <intervention id="2-265" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb met het verslag ingestemd omdat het luchtverkeer jaar in jaar uit gestaag blijft toenemen. De belangrijkste doelen zijn vliegveiligheid en luchtvaartbeveiliging. Tegenwoordig is het vooral belangrijk om de vliegveiligheid van passagiers te waarborgen, om passagiers, bemanningsleden, grondpersoneel, publiek en eigendommen te beschermen tegen vliegtuigongevallen en de veiligheid van vliegtuigen te garanderen. In geval van vliegrampen moeten ongevallen onafhankelijk worden onderzocht om veiligheidsgebreken aan het licht te brengen en maatregelen mogelijk te maken om ze te verhelpen. De verschillen tussen de onderzoekscapaciteiten van de lidstaten moeten worden verminderd. De wetgeving waaronder onderzoeken naar ongevallen nu vallen, is een EU-richtlijn uit 1994. Doordat de luchtvaartmarkt sindsdien is veranderd en complexer is geworden, is er behoefte ontstaan aan de invoering van nieuwe wetgeving voor nieuwe organen zoals het Europees Agentschap voor de veiligheid van de luchtvaart (EASA). De nieuwe verordening moet voorzien in een helder wettelijk kader voor de betrokkenheid van het agentschap bij veiligheidsonderzoeken. Tegelijkertijd moet de oprichting van een netwerk van nationale onderzoeksbureaus het mogelijk maken de huidige verschillen in onderzoekscapaciteit in de EU te verkleinen. Daarmee zou ook de kwaliteit van de onderzoeken kunnen worden verbeterd en een wettelijk kader kunnen worden gecreëerd voor de samenwerking tussen de nationale organen voor veiligheidsonderzoek. Verder is het belangrijk en noodzakelijk dat op Europees niveau uitvoering wordt gegeven aan de voorstellen die zijn gedaan voor de verbetering van de vliegveiligheid of de onderzoeksprocedures. Het belangrijkste is dat er waarborgen zijn voor de veiligheid van de luchtvaart maar ook voor tijdige en passende hulp aan de slachtoffers van vliegtuigongevallen en hun familie. Dergelijke hulp zou een belangrijke steun zijn voor de nabestaanden van de slachtoffers, die zich vaak verloren voelen als ze worden geconfronteerd met een enorm aantal contacten en procedures terwijl ze daarnaast ook nog in het reine moeten zien te komen met het verlies van een dierbare.</p>
    </intervention>
    <intervention id="2-266" speaker_id="96667" name="Alan Kelly" is_mep="True" mode="written">
      <p sl="en">Met de komst van het Europees Agentschap voor de veiligheid van de luchtvaart (het EASA) zal er een betere coördinatie tussen de nationale veiligheidsonderzoeksinstanties zijn. Het EASA zal de agentschappen in heel Europa helpen om hun middelen en bevindingen te bundelen, wat er hopelijk toe zal bijdragen dat toekomstige ongelukken worden voorkomen.</p>
    </intervention>
    <intervention id="2-267" speaker_id="96816" name="Giovanni La Via" is_mep="True" mode="written">
      <p sl="it">Ik heb het verslag van mevrouw De Veyrac gesteund, omdat ik de veiligheid van de Europese burgerluchtvaart momenteel als een van de belangrijkste onderwerpen op de EU-agenda beschouw. Het doel dat wij met deze nieuwe verordening voor ogen hebben is het aantal luchtvaartongelukken tot een minimum te beperken, de veiligheidsnormen te verbeteren, burgers zo goed mogelijk te beschermen en tegelijkertijd te proberen hun vertrouwen in de luchtvaart te vergroten.</p>
      <p sl="it">Een belangrijk deel van de maatregel, waar ik graag uw aandacht op vestig, is gericht op het onderzoek van luchtvaartongevallen, dat vrij van elke druk moet kunnen worden uitgevoerd, zodat de bevoegde autoriteiten tot een volledig onpartijdig besluit kunnen komen. Daarnaast ben ik het eens met het besluit om een reeks bepalingen op te nemen over snelle informatieverstrekking over alle personen (en gevaarlijke goederen) aan boord van een vliegtuig dat bij een ongeluk betrokken is, niet alleen om voor de hand liggende veiligheidsredenen maar ook om de hulpverlening aan slachtoffers en hun familie te kunnen verbeteren. Tot slot voorziet de tekst ook in de mogelijkheid dat luchtreizigers de naam doorgeven van een contactpersoon met wie, wanneer nodig, contact kan worden opgenomen.</p>
    </intervention>
    <intervention id="2-268" speaker_id="96823" name="Petru Constantin Luhan" is_mep="True" mode="written">
      <p sl="ro">Ik heb voor dit verslag gestemd omdat ik vind dat de eindversie een uitstekend compromis vormt. De rechten van slachtoffers en hun families en het verlenen van bijstand aan deze mensen zullen worden gegarandeerd door het feit dat elke lidstaat een nationaal plan voor bijstand aan de slachtoffers van burgerluchtvaartongevallen moet opstellen en ervoor moet zorgen dat alle op hun grondgebied geregistreerde luchtvaartmaatschappijen over een plan voor bijstand aan slachtoffers en families beschikken. De nieuwe wetgeving zal garanderen dat onderzoeken naar luchtvaartongevallen vrij van elke druk van regelgevende en gerechtelijke instanties, organisatoren van vluchten of andere autoriteiten die mogelijk een belangenconflict hebben, kunnen worden uitgevoerd. De verklaringen die worden verkregen door de onderzoekende autoriteit, en in de pilotencabine of eenheden van de luchtverkeersleiding opgenomen stemmen of gemaakte foto’s mogen uitsluitend worden gebruikt voor onderzoek, tenzij er een belang bestaat om deze informatie bekend te maken aan de gerechtelijke autoriteiten. Dit zal de betrokkenen in staat stellen om vrijuit met de onderzoekers te spreken. Ik heb waardering voor de inspanningen van de rapporteur in dit dossier en ik hoop dat de Europese Unie in de toekomst ook overeenkomsten inzake de veiligheid van de burgerluchtvaart met niet-EU-landen zal sluiten.</p>
    </intervention>
    <intervention id="2-269" speaker_id="96978" name="Nuno Melo" is_mep="True" mode="written">
      <p sl="pt">De Europese wetgeving die de rechtsgrondslag vormt voor het onderzoek naar ongevallen dateert uit 1994. De laatste jaren heeft de sector een enorme ontwikkeling doorgemaakt, met als gevolg dat deze wetgeving niet meer tegemoetkomt aan de huidige behoeften. Ofschoon ook de veiligheid van het luchtverkeer de laatste jaren aanzienlijk is toegenomen, verhoogt de voortdurende intensivering van het luchtverkeer het risico op ongevallen in het luchtverkeer. Daarom is het noodzakelijk dat wij onze aandacht niet alleen richten op veiligheidskwesties maar ook op preventie en dat wij de luchtvaartmaatschappijen, en met name de budgetmaatschappijen, erop attent maken dat rentabiliteit niet ten koste van veiligheid mag gaan. Het is tevens uitermate belangrijk dat absolute prioriteit wordt gegeven aan de noodzakelijke steun voor slachtoffers en bijstand aan de respectieve families. Ik heb in overeenstemming hiermee gestemd.</p>
    </intervention>
    <intervention id="2-270" speaker_id="96999" name="Alexander Mirsky" is_mep="True" mode="written">
      <p sl="lv">Dit is een heel belangrijk initiatief en daarom heb ik het gesteund. Ik hoop dat bij de ontwikkeling van het project rekening wordt gehouden met incidenten die niet hebben geleid tot een ongeval of ramp. Ik denk aan een uitzonderlijke situatie waarin passagiers gevaar lopen door een menselijke factor. Ik heb zelf zo’n incident meegemaakt in januari 2010, toen het vliegtuig van Air Baltic waarin ik als passagier zat, drie keer probeerde op te stijgen van de luchthaven van Riga. Na de derde poging werd het vliegtuig van de startbaan gehaald voor “aanvullende controles”. We moeten in de verordening de mogelijkheid opnemen dat passagiers klachten indienen over incidenten waarbij luchtvaartmaatschappijen schade aan vliegtuigen of uitzonderlijke situaties verborgen proberen te houden.</p>
    </intervention>
    <intervention id="2-271" speaker_id="28255" name="Andreas Mölzer" is_mep="True" mode="written">
      <p sl="de">Het luchtverkeer wordt tegenwoordig steeds intensiever en drukker. Dit leidt er ook toe dat zich steeds vaker ongevallen of incidenten op het gebied van de vliegveiligheid voordoen. Een volledige en vooral snelle opheldering van dergelijke incidenten binnen de EU is absoluut wenselijk.</p>
      <p sl="de">Hierbij moet ook rekening worden gehouden met de rol van de familieleden van slachtoffers, die tot dusver vaak in hun wanhoop in de steek worden gelaten. Ik heb vóór dit verslag gestemd omdat een goede samenwerking tussen alle lidstaten van de EU op het gebied van vliegveiligheid en onderzoek van incidenten onontbeerlijk is.</p>
    </intervention>
    <intervention id="2-272" speaker_id="96981" name="Franz Obermayr" is_mep="True" mode="written">
      <p sl="de">De oprichting van een netwerk van nationale onderzoeksinstanties moet er in de toekomst voor zorgen dat de verschillen wat betreft onderzoekscapaciteiten in de EU worden verkleind. Samen moeten wij waarborgen dat de kwaliteit van onderzoeken wordt verbeterd en dat een wettelijk kader voor de samenwerking tussen de nationale onderzoeksinstanties voor de veiligheid in de burgerluchtvaart wordt gecreëerd. Deze voorgenomen maatregelen zullen waarschijnlijk tot een verbetering van de vliegveiligheid bijdragen. Daarom heb ik voor het verslag gestemd.</p>
    </intervention>
    <intervention id="2-273" speaker_id="97197" name="Alfredo Pallone" is_mep="True" mode="written">
      <p sl="it">Ik heb voor het verslag van mevrouw De Veyrac gestemd, omdat ik van mening ben dat dit verslag een flinke stap voorwaarts betekent in deze sector. Het voorstel voor een verordening inzake onderzoek en preventie van ongelukken in de burgerluchtvaart heeft als doel om de informatie die door de nationale burgerluchtvaartautoriteiten wordt verstrekt, transparanter te maken. Het voorstel zorgt ook voor de hoognodige aanpassing van de huidige normen, die stammen uit 1994.</p>
      <p sl="it">Ook de maatregelen voor de totstandbrenging van een efficiënt communicatiesysteem tussen de nationale autoriteiten, om coördinatie en een betere uitwisseling van de verzamelde gegevens te bevorderen, zijn het vermelden waard. De toegang tot gevoelige informatie wordt gereglementeerd, zodat de bevoegde autoriteiten kunnen rekenen op de medewerking van al degenen die bij een ongeluk betrokken zijn.</p>
    </intervention>
    <intervention id="2-274" speaker_id="36392" name="Aldo Patriciello" is_mep="True" mode="written">
      <p sl="it">Het vliegverkeer heeft de laatste jaren een constante groei doorgemaakt. Ondanks belangrijke verbeteringen op het gebied van veiligheid neemt het risico op vliegtuigongevallen met deze groei toe. Tegen die achtergrond is het essentieel dat ongevallen onderworpen worden aan onafhankelijk onderzoek dat de zwakke plekken in de veiligheid blootlegt, zodat er corrigerende maatregelen genomen kunnen worden.</p>
      <p sl="it">De Europese wetgeving inzake onderzoek van ongevallen bestaat momenteel slechts uit een richtlijn uit 1994. Sindsdien heeft de luchtvaartmarkt zich verder ontwikkeld en is ze een stuk complexer geworden. Daarnaast zijn nieuwe spelers opgekomen, zoals het Europees Agentschap voor de veiligheid van de luchtvaart (EASA), die verschillen hebben geconstateerd in de onderzoekscapaciteit van de lidstaten en die de indiening van nieuwe, betere wetgeving noodzakelijk hebben gemaakt.</p>
      <p sl="it">De oprichting van een netwerk van nationale onderzoeksinstanties zou de bestaande verschillen in onderzoekscapaciteit in de EU moeten verkleinen. Een dergelijk netwerk zou daarnaast de kwaliteit van het onderzoek kunnen vergroten en de samenwerking tussen de nationale veiligheidsonderzoekinstanties een rechtskader kunnen verschaffen. Naar mijn mening zou een dergelijk netwerk kunnen bijdragen aan een veiligere luchtvaart.</p>
    </intervention>
    <intervention id="2-275" speaker_id="97022" name="Robert Rochefort" is_mep="True" mode="written">
      <p sl="fr">Ik heb mijn steun gegeven aan het verslag van mevrouw De Veyrac, dat tot doel heeft de veiligheidsnormen in de burgerluchtvaart te verbeteren. Het is binnen deze wezenlijke context dat de precieze oorzaken van incidenten en ongevallen aan het licht moeten worden gebracht. Hiertoe dient de onafhankelijkheid van het onderzoek gewaarborgd te worden. Met andere woorden: onderzoeken moeten worden uitgevoerd zonder enige druk van de autoriteiten die belast zijn met de reglementering of certificering van luchtvaartoperaties en die mogelijk verantwoordelijkheid dragen voor het gebeurde. Door een netwerk op te richten van de instanties die verantwoordelijk zijn voor de veiligheid in de burgerluchtvaart in Europa kunnen bovendien beste praktijken worden bevorderd via de uitwisseling van informatie, en de aanbevelingen die dit netwerk zal doen, zullen tot een verbetering van de Europese regelgeving in deze sector leiden. Tot slot bevat deze tekst bepalingen die ervoor moeten zorgen dat de families van slachtoffers beter worden behandeld in geval van een ongeval, zoals de verplichting voor luchtvaartmaatschappijen om binnen twee uur na de melding van een ongeval een lijst op te stellen van alle personen die zich aan boord bevonden, en het verbod om deze lijst openbaar te maken vóór de families op de hoogte zijn gebracht en alleen als zij hier geen bezwaar tegen hebben. Dit zijn twee belangrijke stappen voorwaarts, die ik toejuich.</p>
    </intervention>
    <intervention id="2-276" speaker_id="28409" name="Raül Romeva i Rueda" is_mep="True" mode="written">
      <p sl="en">De Verts/ALE-Fractie heeft diverse amendementen ingediend in de Commissie vervoer en toerisme, zoals een betere definitie van het begrip ‘voorlopige verslagen’, een grotere onafhankelijkheid van de onderzoeken, ook van financiële belangen, een betere beschikbaarheid van opnamen van de vluchtrecorder, een betere informatieverstrekking aan de familie van slachtoffers, een herziening van deze verordening in de nabije toekomst, inclusief de openbaarmaking van gevoelige veiligheidsinformatie ten behoeve van gerechtelijk onderzoek en de uitwisseling van beste praktijken van lidstaten en onderzoeksinstanties. De meeste van deze amendementen werden goedgekeurd, hoewel de formulering ervan door compromissen werd verzwakt. Aangezien er tijdens de stemming in de plenaire vergadering geen belangrijke wijzigingen zijn aangebracht, handhaven we ons positief standpunt ten aanzien van de wetgevingsresolutie en het geamendeerde voorstel.</p>
    </intervention>
    <intervention id="2-277" speaker_id="96974" name="Nuno Teixeira" is_mep="True" mode="written">
      <p sl="pt">Het luchtverkeer is enorm toegenomen sinds de inwerkingtreding in 1994 van de Europese richtlijn die de rechtsgrondslag vormt voor het onderzoek naar ongevallen in het luchtverkeer. Ofschoon de veiligheidssituatie sindsdien aanzienlijk is verbeterd, heeft deze ontwikkeling uiteraard het risico op ongevallen verhoogd. Ze heeft bovendien ook geleid tot een toenemende technologische complexiteit en de opkomst van nieuwe spelers, zoals het Europees Agentschap voor de veiligheid van de luchtvaart.</p>
      <p sl="pt">Het lijkt mij essentieel dat ongevallen in het luchtverkeer worden onderworpen aan een onafhankelijk en transparant onderzoek dat ten doel heeft de bestaande leemten op te vullen en de passagiers te beschermen. Ook de invoering van een Europees netwerk van nationale instanties voor veiligheidsonderzoek kan bijdragen tot een vermindering van de verschillen in onderzoekscapaciteit tussen de lidstaten.</p>
      <p sl="pt">Bijstand aan slachtoffers en hun familie moet voor elk land een prioriteit zijn. Daarom moet worden gewaarborgd dat alle luchtvaartmaatschappijen die op het grondgebied van een land staan ingeschreven over een crisisplan beschikken. Ik ben tevreden met het werk van de rapporteur van de Commissie vervoer en toerisme en met het akkoord dat eind juni met de Raad is bereikt. Daarom heb ik vóór dit verslag gestemd.</p>
    </intervention>
    <intervention id="2-278" speaker_id="96858" name="Marie-Christine Vergiat" is_mep="True" mode="written">
      <p sl="fr">Ik heb vóór dit verslag gestemd, omdat het tot doel heeft onderzoeken naar luchtvaartincidenten en -ongevallen onafhankelijker en transparanter te maken.</p>
      <p sl="fr">Het verheugt mij dat deze tekst is aangenomen. De tekst zou de onderzoeksprocedure moeten versnellen, de informatieverschaffing aan families van slachtoffers moeten verbeteren en tegelijkertijd de privacy van mensen moeten waarborgen dankzij deze welkome maatregelen. Met deze tekst wordt het dus mogelijk gehoor te geven aan de verzoeken van families van slachtoffers, die geconfronteerd worden met onderzoeken die hun vaak een machteloos gevoel geven.</p>
      <p sl="fr">Deze nieuwe communautaire wetgeving zou ervoor moeten zorgen dat families van slachtoffers van een ongeval beter geïnformeerd worden. De bepalingen zullen leiden tot een betere bescherming van de persoonlijke levenssfeer, aangezien eerst de families binnen een termijn van twee uur op de hoogte moeten worden gebracht, en luchtvaartmaatschappijen (zowel EU-luchtvaartmaatschappijen als luchtvaartmaatschappijen van buiten de EU) een lijst van alle personen die zich aan boord van het luchtvaartuig bevonden, moeten overdragen aan de autoriteiten.</p>
      <p sl="fr">De aangenomen tekst zal er tevens toe bijdragen dat de onderzoeken verbeterd en bespoedigd worden, zonder dat druk wordt uitgeoefend door de instanties die verantwoordelijk zijn voor de regelgeving en het toezicht in de luchtvaartsector. Dit is te danken aan de toegankelijkheid van de verschillende vluchtdocumenten en aan de – verplicht geworden – publicatie van het definitieve onderzoeksrapport, uiterlijk twaalf maanden na het betreffende luchtvaartincident of -ongeval.</p>
    </intervention>
    <intervention id="2-279" speaker_id="96778" name="Artur Zasada" is_mep="True" mode="written">
      <p sl="pl">Met genoegen heb ik kennisgenomen van de uitslag van de stemming over het verslag van mevrouw de Veyrac. Ik heb uiteraard voor aanneming van dit document gestemd. Het huidige onderzoekssysteem voor ongevallen in de burgerluchtvaart is al 16 jaar oud. In die tijd is het luchtverkeer boven Europa aanzienlijk toegenomen, evenals het aantal ongevallen. Commissies die de oorzaken van de ongevallen onderzoeken moeten onafhankelijk en zonder tijdsdruk kunnen opereren, gevrijwaard zijn van inmenging door belanghebbende partijen en geen druk voelen van de politiek, media en juridische organen. In de eerste plaats moet niet gezocht worden naar schuldigen maar naar oorzaken en mogelijkheden om dergelijke ongevallen in de toekomst te voorkomen.</p>
      <p sl="pl">Onderzoek naar de oorzaken van potentiële ongevallen, van ongevallen die plaats hadden kunnen vinden, is van onschatbare waarde voor de veiligheid. We moeten daarom zo snel mogelijk het veiligheidsmanagementsysteem (SMS) en het Just Culture programma van de Internationale Burgerluchtvaartorganisatie invoeren. Deze programma's gaan ervan uit dat piloten, cabinepersoneel, luchtverkeersleiders en grondpersoneel vrijwillig en sanctievrij alle waargenomen onregelmatigheden melden. Nu komen vele ernstige problemen en incidenten niet aan het licht uit angst voor disciplinaire of strafrechtelijke sancties.</p>
    </intervention>
    <intervention id="2-281" speaker_id="96862" name="Sophie Auconie" is_mep="True" mode="written">
      <p sl="fr">Wij herinneren ons allemaal de gascrises van 2006, 2008 en 2009. Deze leidden tot verstoringen van de aardgasvoorziening voor miljoenen Europeanen, die bijkomende slachtoffers waren van de slechte verstandhouding tussen Rusland en Oekraïne. Ik ben blij met het werk dat de leden van het Parlement op dit punt hebben verricht. Deze resolutie maakt interconnectie van netwerken en beter crisismanagement mogelijk. Voor mij persoonlijk is dit een prachtig voorbeeld van wat Europese solidariteit kan doen. Met elkaar, schouder aan schouder, zijn wij duidelijk veel sterker.</p>
    </intervention>
    <intervention id="2-999" speaker_id="96680" name="Zigmantas Balčytis" is_mep="True" mode="written">
      <p sl="lt">Het verbruik van aardgas is de laatste tien jaar drastisch gestegen in Europa. Door de afname van het intern gewonnen gasvolume en de toename van de vraag wordt ook de afhankelijkheid van geïmporteerd gas groter. In september 2009, toen deze ontwerpverordening werd gepresenteerd, heb ik in de Commissie industrie, onderzoek en energie onderstreept dat het onmogelijk is om een veilige en eengemaakte energiemarkt tot stand te brengen zolang er energie-eilanden in de Europese Unie bestaan die volledig afhankelijk zijn van één externe gasleverancier en geen toegang hebben tot de Europese infrastructuur. Het vraagstuk van de veiligstelling van de gasvoorziening zal ook in de toekomst relevant blijven. Daarom heb ik voor dit verslag gestemd, dat gericht is op de verbetering van de gasvoorzieningszekerheid voor de afzonderlijke lidstaten en de EU als geheel. Het is bijzonder belangrijk dat in het document wordt geconstateerd dat sommige lidstaten als het ware gaseilanden worden omdat er geen infrastructurele interconnecties zijn met andere lidstaten, en dat dit de totstandbrenging van een doeltreffend werkende interne gasmarkt in de weg staat. Ik geloof dat we met dit document de eerste stap hebben gezet op weg naar echte Europese energie-integratie. Daarbij concentreert men zich op de aanleg van grensoverschrijdende interconnecties, diversificatie van energiebronnen en aanvoerroutes en de tenuitvoerlegging van initiatieven voor energie-efficiëntie.</p>
    </intervention>
    <intervention id="2-283" speaker_id="96846" name="George Becali" is_mep="True" mode="written">
      <p sl="ro">De Europese Unie heeft behoefte aan een duurzame gasmarkt, diversificatie van netwerken, een transparante, ondersteunende interne markt en betrouwbare monitoring van de aanvoer uit derde landen.</p>
    </intervention>
    <intervention id="2-284" speaker_id="39722" name="Sebastian Valentin Bodu" is_mep="True" mode="written">
      <p sl="ro">Het beleid van de Europese Unie inzake energiezekerheid moet de EU in staat stellen om te anticiperen op crisissituaties als de gascrisis van 2009, en niet alleen om op dergelijke crises te reageren. De toenemende afhankelijkheid van de EU van externe energiebronnen, meestal in politiek instabiele landen die onvoorspelbaar gedrag vertonen, kan de economische belangen van de lidstaten schaden. Vanwege de kwetsbaarheid van de EU op energiegebied moet er een algemeen energiebeleid worden aangenomen waarin interne en externe aspecten met elkaar worden gecombineerd. Alle maatregelen die zijn bedoeld om de interne energiemarkt goed te laten functioneren, moeten gepaard gaan met een actieve diplomatie gericht op het versterken van de samenwerking met de belangrijkste producerende, verbruikende en doorvoerlanden.</p>
      <p sl="ro">Het waarborgen van een constante gasaanvoer voor de EU-lidstaten, vooral in crisissituaties, moet een gemeenschappelijke strategische doelstelling worden. Het is absoluut noodzakelijk om nationale plannen met preventieve maatregelen en maatregelen voor noodsituaties op te stellen. De coördinatie van deze plannen op EU-niveau zal ervoor zorgen dat ze doelmatig zijn. Op de middellange termijn wordt een uitgebreide, concurrerende interne markt met goed ontwikkelde connecties en infrastructuren beschouwd als de meest effectieve methode om de EU tegen verstoringen van de aanvoer te beschermen.</p>
    </intervention>
    <intervention id="2-285" speaker_id="96849" name="Alain Cadec" is_mep="True" mode="written">
      <p sl="fr">Een zekere aardgasvoorziening van de Europese Unie is een cruciale factor in de noodzakelijke ontwikkeling van een Europese energiestrategie. In de huidige context van energieafhankelijkheid is het belangrijk om producenten, distributeurs, consumenten en overheidsinstanties met één stem te laten spreken en om ervoor te zorgen dat de Unie niet de zwakke schakel wordt in de geopolitiek op energiegebied.</p>
      <p sl="fr">In dit opzicht ben ik net als de rapporteur blij met dit voorstel voor een verordening tot veiligstelling van de aardgasvoorziening. In combinatie met de wetgeving inzake de interne energiemarkt zal deze verordening de kwetsbaarheid van de EU voor externe verstoringen van de gasvoorziening aanzienlijk doen afnemen. Zij zal ook de leidende rol van Europese gasondernemingen in de wereld versterken.</p>
      <p sl="fr">De rapporteur wijst op de essentiële rol die ondernemingen spelen in de beheersing van gascrises. Ik steun zijn verzoek om hun rol binnen het kader van een mechanisme voor vroegtijdige waarschuwing te versterken. Wat het afkondigen van een communautaire noodsituatie betreft, deel ik het standpunt van de rapporteur dat de door de Commissie voorgestelde drempelwaarde van 10 procent het mogelijke scenario waarbij de gasaanvoer in bepaalde gebieden voor 100 procent wegvalt, niet dekt. Daarom zou het mogelijk moeten zijn om voor een specifiek geografisch gebied een communautaire noodsituatie uit te roepen.</p>
    </intervention>
    <intervention id="2-286" speaker_id="96867" name="Maria Da Graça Carvalho" is_mep="True" mode="written">
      <p sl="pt">Deze verordening biedt een antwoord op crises bij de aardgasvoorziening in Europa. Het is van vitaal belang te voorzien in een regelgeving die het beheer van de aardgasvoorziening in Europa waarborgt en verbetert. Voor een betere beheersing van communautaire noodsituaties is het absoluut noodzakelijk dat de interconnectiecapaciteit van de lidstaten wordt versterkt en dat de acties beter worden gecoördineerd. Tevens onderschrijf ik het uitzonderlijk belang dat in de verordening wordt gehecht aan de opstelling van preventieve en noodplannen door de lidstaten en de Commissie. Het antwoord op noodsituaties moet echter voldoende flexibel zijn, zodat wij het hoofd kunnen bieden aan crises van verschillende duur en intensiteit.</p>
    </intervention>
    <intervention id="2-287" speaker_id="33997" name="Corina Creţu" is_mep="True" mode="written">
      <p sl="ro">De gasaanvoer van de EU is een strategische prioriteit, vooral in een tijd waarin de afhankelijkheid van import aanmerkelijk is toegenomen. De gascrisis tussen Rusland en Oekraïne en de aanhoudend hoge mate van onvoorspelbaarheid van het gedrag van deze Oost-Europese partners dwingen de EU actie te ondernemen om de gasbronnen en de doorvoerroutes te diversifiëren. Helaas bevinden belangrijke projecten, zoals Nabucco, zich, ondanks diverse debatten over dit onderwerp, nog steeds in een initiële fase, wat betekent dat de afhankelijkheid en daardoor ook de kwetsbaarheid van Europa op dit gebied blijven bestaan. Ik hoop dat deze verordening, die, omdat ze direct kan worden toegepast, doelmatiger is dan Richtlijn 2004/67/EG die ze vervangt, het Nabucco-project en de andere alternatieve oplossingen een impuls zal geven en daarnaast ook capaciteit zal opleveren om snel en op een goed gecoördineerde en efficiënte manier te reageren bij een verstoring van de aanvoer.</p>
    </intervention>
    <intervention id="2-288" speaker_id="4335" name="Marielle De Sarnez" is_mep="True" mode="written">
      <p sl="fr">Vermindering van de energieafhankelijkheid van de EU zou de belangrijkste prioriteit van ons gemeenschappelijke energiebeleid moeten zijn. Wij weten allemaal met welke middelen we dit kunnen bereiken, middelen die overigens samenvallen met de afspraken die wij hebben gemaakt om de klimaatverandering te bestrijden: wij moeten een energiebesparing van 20 procent realiseren – met name door onze energie-efficiëntie te verbeteren –, het aandeel van hernieuwbare energiebronnen tegen 2020 verhogen tot 20 procent en tegelijkertijd onze energiebronnen diversifiëren. Europa moet tevens solidariteit garanderen met al zijn leden in de energiesector door het beheer van de aardgas- en aardolievoorraden in de lidstaten te verbeteren en te zorgen voor de aanleg van infrastructuurvoorzieningen om energie te vervoeren naar landen die met een tekort kampen. Als wij de uitdaging op energie- en milieugebied willen aangaan en als wij willen bijdragen aan het creëren van groei in de komende decennia, dan hebben wij een Europees overheidsbeleid nodig dat gezamenlijk door de Europese Unie en de lidstaten wordt gefinancierd.</p>
    </intervention>
    <intervention id="2-289" speaker_id="28310" name="Edite Estrela" is_mep="True" mode="written">
      <p sl="pt">Ik heb voor dit verslag over het voorstel voor een verordening betreffende maatregelen tot veiligstelling van de aardgasvoorziening gestemd, omdat er mijns inziens een beter gecoördineerd optreden op Europees niveau nodig is om een doeltreffendere beheersing van eventuele toekomstige crises te waarborgen.</p>
    </intervention>
    <intervention id="2-290" speaker_id="96977" name="Diogo Feio" is_mep="True" mode="written">
      <p sl="pt">Aardgas vertegenwoordigt thans ruim een vierde van de energie die aan de Europese Unie wordt verstrekt, en meer dan de helft ervan is afkomstig van leveranciers van buiten de Unie. In 2020 zal meer dan 80 procent van het gebruikte gas worden ingevoerd en ook nu al zijn er lidstaten die voor 100 procent afhankelijk zijn van de invoer van aardgas.</p>
      <p sl="pt">Dit brengt de continuïteit van de aardgasvoorziening in gevaar, zoals tijdens de recente crisis is gebleken. Deze situatie vereist logischerwijs Europese maatregelen waarmee wordt voorzien in een toereikende infrastructuur en de nodige capaciteit om onvoorziene problemen met de aardgasvoorziening te voorkomen en te verhelpen. Bovendien moet dringend aandacht worden besteed aan de problemen die betrekking hebben op de continuïteit van de aardgasvoorziening in Europa en aan de met doorvoer verbonden risico’s.</p>
      <p sl="pt">Ik heb voor het huidige voorstel gestemd omdat het terecht gebaseerd is op drie essentiële punten: (i) onmiddellijke toepasbaarheid van de nieuwe communautaire regelgeving, (ii) vaststelling van preventieve plannen en noodplannen voor het geval dat de voorziening wordt onderbroken en (iii) versterking van de rol van de Commissie om te waarborgen dat de noodmaatregelen beter worden gecoördineerd en noodsituaties op communautair en regionaal niveau kunnen worden uitgeroepen, zodat het beginsel van solidariteit tussen de lidstaten gegarandeerd is.</p>
    </intervention>
    <intervention id="2-291" speaker_id="96899" name="José Manuel Fernandes" is_mep="True" mode="written">
      <p sl="pt">Deze verordening tot veiligstelling van de aardgasvoorziening en houdende intrekking van Richtlijn 2004/67/EG is een wetgevingsdocument waarmee een concreet antwoord wordt gegeven op een reëel probleem waarmee de Unie wordt geconfronteerd. Dit werd duidelijk tijdens de gascrisis tussen Rusland en Oekraïne die zich de vorige winter heeft voorgedaan en waaronder miljoenen Europese burgers en onze economie zwaar te lijden hebben gehad. Het waarborgen van een continue energievoorziening, met name op het gebied van gas, is van essentieel belang voor het welzijn en de economische en sociale stabiliteit. In het licht van de crises die Europa hebben getroffen en die zich gewoonlijk voordoen op momenten waarop de bevolking de grootste behoefte heeft aan energie om zich te beschermen tegen extreem koud weer, biedt de nieuwe Europese wetgeving garanties voor een op Europees niveau gecoördineerde reactiecapaciteit op het gebied van zowel de dienstverlening aan de consument als de aanpak van onderbrekingen in de externe voorziening. De toepassing van deze verordening zal de kwetsbaarheid van de Europese Unie voor externe verstoringen van de energievoorziening aanzienlijk doen afnemen. Bovendien zal ze de leidende rol van Europese gasondernemingen in de wereld en de geopolitieke positie van de Unie als strategische speler op het wereldtoneel versterken. Een ander positief punt betreft de verplichte opstelling van preventieve noodplannen.</p>
    </intervention>
    <intervention id="2-292" speaker_id="4466" name="Ilda Figueiredo" is_mep="True" mode="written">
      <p sl="pt">Wij delen de bezorgdheid over de aardgasvoorziening en zijn van oordeel dat in dit verband een actieve rol moet worden toegekend aan de lidstaten, met name via hun respectieve bevoegde instanties. Het vermeende probleem met de gasinvoer uit Rusland lijkt ons echter overdreven. Als er vrees bestaat voor moeilijkheden, volstaat het te onderhandelen en de energiebronnen en de energieproductie te diversifiëren, in plaats van het probleem met Rusland als voorwendsel te gebruiken om de Europese integratie te verdiepen, de besluitvorming te concentreren en te centraliseren en infrastructuurprojecten te ontwikkelen die de integratie van de interne markt voor aardgas in de hand werken.</p>
      <p sl="pt">Zoals ik ook al in het debat zei, is het grootste probleem met het oog op de toekomst de aangekondigde aardoliecrisis. Daarom moet de Europese Unie de vervanging van geraffineerde olieproducten in haar energieaanbod actief ondersteunen en het beste alternatief is aardgas.</p>
      <p sl="pt">We mogen overigens niet vergeten dat er ook niet-fossiel aardgas bestaat, namelijk biomethaan, dat uit afval wordt opgewekt. Dit soort aardgas wordt reeds in diverse Europese landen geproduceerd, onder meer in Zweden, Zwitserland en Spanje. Dit is een optie die moet worden aangemoedigd en waarin op Europees niveau moet worden geïnvesteerd.</p>
    </intervention>
    <intervention id="2-293" speaker_id="2125" name="Pat the Cope Gallagher" is_mep="True" mode="written">
      <p sl="ga">De voornaamste onderwerpen in dit verslag waren regionale transparantie, solidariteit en samenwerking. De aardgasvoorziening moet worden veiliggesteld ten behoeve van de economische ontwikkeling en politieke stabiliteit van Europa.</p>
    </intervention>
    <intervention id="2-294" speaker_id="28379" name="Adam Gierek" is_mep="True" mode="written">
      <p sl="pl">De gasvoorzieningszekerheid is afhankelijk van de diversifiëring van leveringsroutes en bronnen. Dit voorkomt monopolies van derde landen, maakt toepassing van marktmechanismen mogelijk en elimineert de invloed van storingen langs de leveringsroute. Er moet beslist onderscheid gemaakt worden tussen huishoudelijke en industriële afnemers en energiecentrales. In de verordening wordt de nadruk gelegd op de mogelijkheid voor grote afnemers om snel over te schakelen op andere soorten brandstof. We mogen echter niet vergeten dat gasturbines niet zomaar met andere brandstoffen kunnen werken. Verder bestaat er nog onduidelijkheid over de relatie tussen solidariteit en marktregels.</p>
      <p sl="pl">De regels voor de vaststelling van de gasprijs bij noodleveringen moeten dringend worden gespecificeerd. De EU heeft zelf geen grote gasvoorraad, maar schakelt toch over op deze brandstof. Steenkool heeft de EU wel, maar gebruikt die binnenkort niet meer, ook niet in dit soort situaties, omdat de Commissie gelooft in de weinig waarschijnlijke hypothese dat de mens het klimaat beïnvloedt. Rusland maakt zich hier niet druk over en schakelt – rekening houdend met de grote buitenlandse vraag – zijn eigen energiesysteem over op steenkool en kernenergie. Ik heb voor deze verordening gestemd, maar we moeten ons wel realiseren dat zij slechts een klein deel van de energiezekerheidsproblematiek oplost.</p>
      <p sl="pl">De schadelijke maatregelen uit het klimaat- en energiepakket leiden er namelijk onvermijdelijk toe dat Polen de energiezekerheid die het nu heeft, zal verliezen. Binnenkort kan er zelfs een tekort ontstaan van 10 procent van de energiebehoefte.</p>
    </intervention>
    <intervention id="2-295" speaker_id="28275" name="Małgorzata Handzlik" is_mep="True" mode="written">
      <p sl="pl">De verordening betreffende de veiligstelling van de aardgasvoorziening is een belangrijke stap op weg naar solidariteit tussen de landen op het gebied van de gasvoorzieningszekerheid. Met name onze regio, die in grote mate afhankelijk is van één leverancier, profiteert van de maatregelen die in het kader van de verordening zijn uitgewerkt. Dit onderwerp is ook cruciaal voor het goed functioneren van de interne markt. Dankzij de verordening worden gascrises vermeden en opgelost, zodat de interne markt goed blijft functioneren en zich verder kan ontwikkelen. Polen profiteert van het gemeenschappelijke gasbeleid.</p>
      <p sl="pl">Polen kan in crisissituaties rekenen op steun van de Unie dankzij de maatregelen uit de verordening. Nog belangrijker is dat het participeert in het EU-beleid op dit gebied, onder andere dankzij de preventieve actieplannen en noodplannen die in iedere lidstaat worden opgesteld. De bepalingen over de verplichte afkondiging van een noodsituatie op Unieniveau als twee landen een noodsituatie melden en het meewegen van geopolitieke risico's als criterium bij de risico-evaluatie van de gasvoorzieningszekerheid, spelen hierin een sleutelrol.</p>
    </intervention>
    <intervention id="2-296" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb met dit verslag ingestemd omdat de veiligstelling van een gediversifieerde, ononderbroken gasvoorziening en van consumentenbescherming tegenwoordig bijzonder belangrijk is. Miljoenen Europese burgers en de economie van de EU hebben zwaar geleden onder het gasconflict tussen Rusland en Oekraïne. Energiezekerheid is een van de belangrijkste prioriteiten van de EU. Om die te bereiken, moet er sprake zijn van een gezamenlijk standpunt ten aanzien van het EU-beleid en van gecoördineerd optreden. Daarom moet er samenwerking bestaan op regionaal en grensoverschrijdend niveau en moeten besluiten flexibel worden genomen. Ten slotte verplaatst het energiebeleid, dat voorheen zuiver op nationale belangen was gebaseerd, zich naar een Europees niveau. De energiegemeenschap moet zijn gebaseerd op concurrentievermogen, duurzaamheid en in het bijzonder voorzieningszekerheid. Deze verordening zal de kwetsbaarheid van de EU voor verstoringen van de externe toevoer aanzienlijk verminderen en de toonaangevende rol van de Europese gasbedrijven in de wereld en de geopolitieke positie van de Unie versterken. Tegelijkertijd moet Litouwen trachten zijn energiebronnen te diversifiëren: de discussies over de bouw van een nieuwe kerncentrale moeten goed gefundeerd zijn en het niet alleen bij woorden laten, aangezien ze ongetwijfeld van invloed zullen zijn op de energieverbindingen met het westen en op de bouw van terminals voor vloeibaar aardgas. Hoe meer alternatieven het land voor zijn energievoorziening heeft, hoe veiliger Litouwen zal zijn. We moeten ons uiterste best doen om ervoor te zorgen dat we in de toekomst geen verbruikers van Russische energie zijn, maar businesspartners die kanalen aanbieden voor energiestromen van oost naar west.</p>
    </intervention>
    <intervention id="2-297" speaker_id="96667" name="Alan Kelly" is_mep="True" mode="written">
      <p sl="en">Aangezien de hoeveelheid aardgas ter wereld eindig is, is het van groot belang dat de gasvoorziening voor degenen die deze het meeste nodig hebben gewaarborgd is. Met dit besluit kan er een preventief actieplan van de Unie worden afgekondigd voor een specifiek getroffen geografische regio. Dit is in het belang van kwetsbare energieconsumenten wier gasvoorziening plotseling wordt verstoord.</p>
    </intervention>
    <intervention id="2-298" speaker_id="96816" name="Giovanni La Via" is_mep="True" mode="written">
      <p sl="it">Mijnheer de Voorzitter, dames en heren, ik heb voor het voorstel voor een verordening van de heer Vidal-Quadras gestemd, omdat ik zijn inspanning voor een betere coördinatie tussen de lidstaten bij het vaststellen van maatregelen om de gasvoorziening veilig te stellen, van belang acht.</p>
      <p sl="it">Het gasverbruik is in Europa de afgelopen tien jaar snel toegenomen. Aangezien de interne productie afneemt, is de gasinvoer als gevolg daarvan groter geworden. Daardoor is een gecoördineerde aanpak van de problemen in de gassector noodzakelijk geworden. De Commissie heeft het noodzakelijk geacht om, in het licht van de nieuwe situatie, verder te gaan dan de bepalingen van de vigerende Richtlijn 2004/67/EG en te zorgen voor een verdere harmonisatie van de nationale voorschriften</p>
      <p sl="it">Ik sta achter de basisgedachte van de verordening. Deze wil de toevoer van gas aan bedrijven en klanten veiligstellen, ook wanneer de voorziening onderbroken wordt, onder meer door investeringen in de infrastructuur te bevorderen.</p>
      <p sl="it">Ik ben van mening dat een toereikende en gediversifieerde gasinfrastructuur essentieel is, met name in de regio’s die geïsoleerd liggen ten opzichte van de energievoorzieningsbronnen. Tot slot wil ik benadrukken dat het een plicht is om met nationale noodplannen te komen en om solidariteitsmechanismen uit te werken die bij communautaire noodsituaties kunnen worden ingezet.</p>
    </intervention>
    <intervention id="2-299" speaker_id="96823" name="Petru Constantin Luhan" is_mep="True" mode="written">
      <p sl="ro">In een wereld die de laatste tijd wordt beheerst door fluctuaties in de olieprijzen en verstoringen van de aardgasaanvoer nemen de zorgen in de Europese Unie over het gebrek aan energiezekerheid toe. We zijn ons er in toenemende mate van bewust hoe kwetsbaar we voor dit soort verstoringen zijn. Daarom moeten er concrete stappen worden gezet om een doelmatig energiebeleid te kunnen aannemen.</p>
      <p sl="ro">Ik heb voor het verslag gestemd omdat ik vind dat energiezekerheid moet worden gezien als een essentiële component van de zekerheid van de Europese Unie als geheel, en dat het waarborgen van een constante gasaanvoer een strategische doelstelling van de EU is. Er moeten preventieve en noodmaatregelen worden vastgesteld in nationale plannen, waarbij ik tegelijkertijd wil wijzen op de noodzaak om deze plannen op EU-niveau te coördineren.</p>
      <p sl="ro">Bovendien steun ik het voorstel voor een verordening tot veiligstelling van de aardgasvoorziening en houdende intrekking van Richtlijn 2004/67/EG. De volledige en onverwijlde toepassing van deze verordening zal, samen met wetgeving voor de interne markt, de kwetsbaarheid van de Europese Unie in algemene zin aanzienlijk verminderen.</p>
    </intervention>
    <intervention id="2-300" speaker_id="96820" name="Marisa Matias" is_mep="True" mode="written">
      <p sl="pt">Bij het waarborgen van een continue aardgasvoorziening in de Europese Unie moeten wij ervoor zorgen dat alle burgers toegang hebben tot enerzijds energie, zodat ze in basisbehoeften als koken en verwarming kunnen voorzien, en anderzijds essentiële overheidsdiensten zoals ziekenhuizen en scholen. Ook de werkgelegenheid moet in stand worden gehouden.</p>
      <p sl="pt">Dat moeten onze prioriteiten zijn en om deze prioriteiten te verwezenlijken zijn er beleidsmaatregelen nodig. De energievoorziening van de bevolking mag niet aan de markt worden overgelaten en mag ook niet ten prooi vallen aan de strijd om het verwerven van natuurlijke rijkdommen. Daarom is preventie essentieel, alsook solidariteit tussen de lidstaten bij energiecrises en rampen.</p>
      <p sl="pt">Met het oog op energievoorzieningszekerheid moet het belang worden onderstreept van enerzijds decentralisatie, verscheidenheid en nabijheid van de productieprocessen en anderzijds integratie van de energienetwerken. Daarom zijn kleinschalige projecten voor de opwekking van energie de beste garantie voor energievoorzieningszekerheid ten behoeve van de behoeften van de burgers.</p>
    </intervention>
    <intervention id="2-301" speaker_id="4393" name="Mario Mauro" is_mep="True" mode="written">
      <p sl="it">Mijnheer de Voorzitter, dames en heren, het verslag van de heer Vidal-Quadras waarin de nieuwe Europese verordening betreffende de veiligstelling van de aardgasvoorziening wordt gepresenteerd, is ongetwijfeld een doelmatig instrument om te voorkomen dat de gastoevoer wordt onderbroken in tijden van crisis – een risico dat steeds groter wordt.</p>
      <p sl="it">Het is een mechanisme waarmee we gezinnen beter kunnen beschermen zonder de markt te verstoren, want de gastoevoer blijft in handen van de markt. Het verslag verdient daarnaast onze steun vanwege de precisie waarmee enkele belangrijke aspecten worden behandeld die tot nu toe niet helder waren, waarmee ik doel op de preventie- en de noodmaatregelen. Leveranciers die in tijden van crisis willen profiteren van de zwakke punten in het systeem vinden daarbij vanaf nu een moeilijk te omzeilen obstakel op hun weg.</p>
    </intervention>
    <intervention id="2-302" speaker_id="96742" name="Jean-Luc Mélenchon" is_mep="True" mode="written">
      <p sl="fr">Deze tekst maakt van aardgas een alledaags goed. Het is geen alledaags goed. Het is een energiebron en dus een gemeenschappelijk menselijk goed. Het heeft de bijzonderheid dat het een fossiele brandstof is. Om deze twee redenen moet het worden gebruikt met de spaarzaamheid die nodig is om onze ecosystemen te beschermen en in overeenstemming met het algemeen belang van de Europese burgers en de mensheid.</p>
      <p sl="fr">Aardgas blootstellen aan de concurrerende en speculatieve logica van de interne markt en het aantal entry- en exitpunten opvoeren, is pure waanzin waar alleen de aandeelhouders in aardgas van zullen profiteren. Maar door te proberen deze logica zelfs in geval van verstoringen van de gasvoorziening door te zetten, drijft men de spot met de Europese burgers. Het is hoog tijd dat wij een overheidscentrum voor energie oprichten dat ten dienste staat van de Europese burgers.</p>
    </intervention>
    <intervention id="2-303" speaker_id="96978" name="Nuno Melo" is_mep="True" mode="written">
      <p sl="pt">Aardgas is een energiebron die in heel de Europese Unie steeds belangrijker wordt. In het verleden is reeds gebleken hoe belangrijk het is om een continue aardgasvoorziening te waarborgen, aangezien de Europese Unie in hoge mate afhankelijk is van aardgas uit Oost-Europa, met name Rusland. Daarom moet effectieve vooruitgang worden geboekt met de voltooiing van de interne gasmarkt en de daadwerkelijke mededinging binnen die markt, zodat de Europese Unie in alle lidstaten het hoogst mogelijke niveau van voorzieningszekerheid bereikt. Om die doelstelling te verwezenlijken is een alomvattende en effectieve gemeenschappelijke aanpak op het gebied van voorzieningszekerheid vereist, voornamelijk via een transparant, solidair en niet-discriminerend beleid dat verenigbaar is met de werking van de interne markt. Ik heb dienovereenkomstig gestemd.</p>
    </intervention>
    <intervention id="2-304" speaker_id="96999" name="Alexander Mirsky" is_mep="True" mode="written">
      <p sl="lv">Ik heb voor deze resolutie gestemd omdat de Europese Unie niet afhankelijk mag zijn van het toevallige humeur van de leiders van de doorvoerlanden, Oekraïne en Wit-Rusland. Ik ben ervan overtuigd dat we met deze stemming een helder signaal afgeven aan hen die met speculatie en chantage extra winst willen maken met de doorgevoerde koolwaterstoffen. Ik zou ook graag willen dat het vraagstuk van een gemeenschappelijke olieprijs voor alle EU-lidstaten werd onderzocht binnen de context van deze verordening. Momenteel betaalt Duitsland voor zijn gas een derde van de prijs die Letland betaalt.</p>
    </intervention>
    <intervention id="2-305" speaker_id="96981" name="Franz Obermayr" is_mep="True" mode="written">
      <p sl="de">De EU moet tot op zekere hoogte onafhankelijk worden van gasleveringen uit derde landen. Samenwerking binnen de Unie is derhalve belangrijk op gebieden waar dit zinvol is. Aan de andere kant horen de fundamentele bevoegdheden in het energiebeleid op nationaal niveau thuis. Het verslag gaat op dit punt ten dele te ver. Ik heb mij daarom van stemming onthouden.</p>
    </intervention>
    <intervention id="2-306" speaker_id="28279" name="Justas Vincas Paleckis" is_mep="True" mode="written">
      <p sl="lt">Ik heb vóór dit verslag gestemd omdat ik het eens ben met de mening dat de EU moet leren van de recente geschiedenis en voorbereid moet zijn als de crisis in de gasvoorziening zich herhaalt. Zoals we kunnen zien, zijn nationale maatregelen alleen niet altijd voldoende om onderbrekingen in de gastoevoer te verhelpen.</p>
      <p sl="lt">De lidstaten van de EU moeten plannen voor crisisbeheer opstellen en coördineren, zowel op regionaal als op communautair niveau. Helaas zijn sommige lidstaten intussen afhankelijk van één gasleverancier. In geval van een crisis zal de situatie vooral gevaarlijk zijn voor de regio’s die niet zijn aangesloten op het trans-Europese aardgasnet. Met name deze ‘energie-eilanden’ hebben financiële steun van de Gemeenschap nodig om hun gasnetten te koppelen aan het gemeenschappelijk EU-systeem.</p>
    </intervention>
    <intervention id="2-307" speaker_id="97197" name="Alfredo Pallone" is_mep="True" mode="written">
      <p sl="it">Ik sta volledig achter het verslag van de heer Vidal-Quadras. De bevoorrading met gas en dus met energie is van groot belang voor de Europese Unie, voor haar ontwikkeling en haar welvaart.</p>
      <p sl="it">Daarom zijn een Europese aanpak en strategie van groot belang. Er staat teveel op het spel en we kunnen het beheer van deze kwestie niet overlaten aan de afzonderlijke nationale systemen. Ik ben voorstander van een gemeenschappelijk energiebeleid omdat daarmee een helder en duurzaam energiesysteem kan worden opgezet dat in staat is het potentiële aanbod te vergroten.</p>
      <p sl="it">Een gezamenlijke aanpak mag echter niet betekenen dat er één gesprekspartner is voor de gasvoorziening. We hebben gezien hoe groot de rol is die het energievraagstuk speelt in de geopolitieke arena en hoezeer dit vraagstuk de internationale betrekkingen kan beïnvloeden. Om crises en noodsituaties te voorkomen acht ik het daardoor raadzaam om te onderhandelen met en gebruik te maken van alle aanvoerkanalen uit het Oosten, de Kaukasus en de overkant van de Middellandse Zee. Op die manier kan worden voorkomen dat de energievoorziening van de EU opnieuw kwetsbaar wordt en kan Europa zijn geostrategische rol in de wereld bevestigen.</p>
    </intervention>
    <intervention id="2-308" speaker_id="38595" name="Rovana Plumb" is_mep="True" mode="written">
      <p sl="ro">Van alle beschikbare typen fossiele brandstoffen heeft gas de laagste CO2 -uitstoot, waardoor het een belangrijke rol speelt in de overgang van Europa naar een koolstofarm energiestelsel. Op dit moment is een kwart van de primaire energie die in Europa wordt verbruikt gas, terwijl bijna 60 procent van het verbruikte gas wordt geïmporteerd. Hoewel de doelstellingen van de EU 2020-strategie voor hernieuwbare energiebronnen, energie-efficiëntie en het terugdringen van de broeikasgasemissies de toenemende vraag naar gas kunnen helpen stabiliseren, kan de daling van de interne productie er toe leiden dat de afhankelijkheid van de EU van gasimporten op hetzelfde niveau blijft of zelfs nog toeneemt. De gascrisis van januari 2009 tussen Rusland en Oekraïne, die ertoe leidde dat de EU twee weken lang 30 procent minder gas geleverd kreeg, heeft heel duidelijk gemaakt dat in de huidige situatie, waarin de afhankelijkheid van gasimporten en de met de aan- en doorvoer van gas verbonden risico´s groter worden, de op dit moment geldende richtlijn betreffende de veiligstelling van de aardgasvoorziening moet worden herzien en de totstandbrenging van een volledig gedereguleerde interne energiemarkt moet worden voltooid. Daarbij is het dringend geboden maatregelen te nemen die de aardgasvoorziening in de EU versterken.</p>
    </intervention>
    <intervention id="2-309" speaker_id="97022" name="Robert Rochefort" is_mep="True" mode="written">
      <p sl="fr">Wij herinneren ons allemaal de stopzetting van de gasleveranties van Rusland aan Oekraïne in de winter van 2008-2009, waardoor zeventien lidstaten geen gasaanvoer hadden en zeer veel burgers zonder verwarming kwamen te zitten op een moment waarop de buitentemperaturen op hun laagst waren. Wij moeten er alles aan doen om ervoor te zorgen dat dit nooit meer gebeurt. Ik heb vóór het verslag van mijn collega, de heer Vidal-Quadras, gestemd over het voorstel voor een verordening betreffende maatregelen tot veiligstelling van de aardgasvoorziening in Europa. Het verheugt mij dat in de nieuwe wetgeving is opgenomen dat de voorzieningszekerheid van ´beschermde´ klanten (zoals huishoudelijke afnemers en essentiële diensten als ziekenhuizen) in geval van crisis gedurende een periode van dertig dagen door de gasleveranciers gewaarborgd dient te worden. Dat is echt een vooruitgang. Bovendien zal het feit dat de Commissie ´een noodsituatie voor de Unie´ of ´een regionale noodsituatie´ kan afkondigen, het instellen van snelle, gecoördineerde maatregelen vergemakkelijken, zodat een eventuele toekomstige crisis zo spoedig mogelijk kan worden opgelost.</p>
    </intervention>
    <intervention id="2-310" speaker_id="28409" name="Raül Romeva i Rueda" is_mep="True" mode="written">
      <p sl="en">De wetgeving die vandaag is aangenomen is een welkome, zij het wat late stap in de richting van de aanpak van de cyclische verstoringen van onze gasvoorziening. De definitieve tekst gaat veel verder dan oorspronkelijk de bedoeling was. Cruciaal is dat de Commissie verantwoordelijk is gemaakt voor de coördinatie op EU-niveau tijdens noodsituaties. Ook wordt er aandacht geschonken aan de behoeften van de individuele consument, doordat er een minimumgasreserve van 30 dagen voor alle Europese huishoudens wordt gewaarborgd bij een verstoorde levering, en wordt er aangedrongen op een bidirectionele stroomcapaciteit voor alle interconnectoren, waardoor er flexibel op crisissituaties kan worden gereageerd. Helaas ontbeert de EU echter een coherente strategie ten aanzien van de rol van gas in het Europese energiebeleid.</p>
      <p sl="en">Gas zal onmiskenbaar een rol spelen bij de overgang van de EU naar een op hernieuwbare energiebronnen gebaseerde economie en de EU moet met een meer strategische blik bekijken hoe zij dat gaat aanpakken. Het landschap voor gas verandert, of dat nu door nieuwe voorzieningsbronnen en energiebronnen (zoals schaliegas) komt of door nieuwe maatregelen die invloed hebben op de vraag, zoals de EU-wetgeving inzake de energieprestatie van gebouwen. De groenen vinden dat de Commissie deze ontwikkelingen in aanmerking moet nemen en een goede analyse moet uitvoeren van de gasvoorziening en de rol van gas, voordat in februari de energietop van de EU plaatsvindt.</p>
    </intervention>
    <intervention id="2-311" speaker_id="97196" name="Oreste Rossi" is_mep="True" mode="written">
      <p sl="it">Wij zijn voorstander van het verslag over de gasvoorziening omdat het ernaar streeft de Europese Unie minder kwetsbaar te maken door ook in moeilijke omstandigheden de gastoevoer naar huishoudelijke afnemers, het midden- en kleinbedrijf en de belangrijkste sociale voorzieningen te waarborgen.</p>
      <p sl="it">Daarnaast legt de tekst het accent op transparantie, omdat effectieve besluitvorming alleen mogelijk is op basis van adequate gegevens. Tot slot benadrukt de tekst de geest van solidariteit die nodig is om te garanderen dat alle lidstaten tijdens een crisis beschikken over genoeg gas voor alle gebruikers. Dit is ook de benadering van Voorzitter Buzek, die een bijeenkomst tussen de 27 nationale parlementen van de lidstaten en het Europees Parlement heeft georganiseerd over de oprichting van een Europese Energiegemeenschap.</p>
    </intervention>
    <intervention id="2-312" speaker_id="96918" name="Derek Vaughan (S&amp;D" is_mep="True" mode="written">
      <p sl="en">In de afgelopen jaren werd de gasvoorziening in de EU enkele malen verstoord door geschillen tussen leveranciers en doorvoerlanden, zoals het geschil tussen Rusland en Oekraïne in januari 2009. Deze verstoringen laten zien dat de EU haar gasvoorziening dringend moet diversifiëren. Wat mij vooral verheugt, is dat in het verslag wordt gevraagd om een evaluatie van de voordelen van LNG-installaties. In Wales hebben we een hypermoderne fabriek in South Hook, Milford Haven, die er in belangrijke mate toe kan bijdragen dat de EU minder afhankelijk wordt van de invoer van gas uit veelal onstabiele en ondemocratische delen van de wereld.</p>
    </intervention>
    <intervention id="2-314" speaker_id="1941" name="Roberta Angelilli" is_mep="True" mode="written">
      <p sl="it">Wij zijn allemaal op de hoogte van de milieuramp die Pakistan onlangs heeft getroffen en van de enorme schade aan het landschap, de mislukte oogsten, de meer dan tien miljoen ontheemden en de duizenden doden die deze als gevolg heeft gehad. Het is onze taak om dit land te helpen en zijn herstel te vergemakkelijken door initiatieven te ontplooien die gericht zijn op solidariteit en coördinatie.</p>
      <p sl="it">We moeten de noodzaak van een veilige Europese ruimte echter niet uit het oog verliezen. Deze is helaas in gevaar gebracht door de jarenlange toestroom van illegale immigranten en de illegale mensenhandel. De overeenkomst betreffende overnameprocedures, die bereikt werd na acht jaar onderhandelen tussen de Commissie en Pakistan, stelt een duidelijker kader vast voor de samenwerking en de gezamenlijke verantwoordelijkheid, en wordt gezien als een middel om de illegale mensenhandel en –smokkel te remmen. Deze overeenkomst kan voorkomen dat mensen worden gerepatrieerd zonder EU-toezicht.</p>
      <p sl="it">De lidstaten moeten allereerst de verplichtingen die voortvloeien uit het internationaal recht, zoals het beginsel van non-refoulement, eerbiedigen. Dit beginsel heeft procedurele implicaties omdat de lidstaten het risico op slechte behandeling in het land van herkomst moeten beoordelen.</p>
      <p sl="it">Daarnaast zullen wij een blijvende samenwerking met Pakistan garanderen en zullen wij programma's voor technische bijstand stimuleren, net als programma’s voor economische en sociale ontwikkeling en voor bestrijding van werkloosheid en sociale uitsluiting.</p>
    </intervention>
    <intervention id="2-315" speaker_id="97198" name="Mara Bizzotto" is_mep="True" mode="written">
      <p sl="it">De sluiting van een overeenkomst met Pakistan is een goede stap, een stap die Europa moest zetten om tot een vastberaden beleid tegen illegale immigratie te komen. Vandaag de dag willen de Europeanen meer veiligheid. Zij willen een strikt beleid voor toezicht op de migratiestromen naar onze landen. Iedere tekst die, zoals deze, de procedures voor de terugkeer van mensen die niet legaal in de EU verblijven, vereenvoudigt, moeten we omarmen, omdat Europa hiermee tegemoet komt aan de wensen van haar burgers.</p>
      <p sl="it">Wat betreft de opmerkingen die enkele collega’s hebben geplaatst bij de leefomstandigheden waar Pakistani na hun terugkeer mee te maken kunnen krijgen, denk ik dat dit onderwerp, hoe belangrijk ook, een overeenkomst niet in de weg mag staan. Met deze overeenkomst verplicht de EU zich sowieso om Pakistan ertoe te bewegen in de toekomst minimumgaranties te bieden op het gebied van de mensenrechten en de behandeling van vluchtelingen. De diplomatieke en politieke inspanningen van Europa zullen hierop gericht moeten zijn, hoewel dit Europa er niet van mag weerhouden de veiligheid en de naleving van de wet op eigen grondgebied te garanderen, want dat is waar de burger om vraagt. Daarom heb ik voor dit verslag gestemd.</p>
    </intervention>
    <intervention id="2-316" speaker_id="4335" name="Marielle De Sarnez" is_mep="True" mode="written">
      <p sl="fr">Het Europees Parlement heeft een overnameovereenkomst tussen de EU en Pakistan goedgekeurd, die de uitzetting van veel Pakistaanse onderdanen die illegaal in Europa verblijven, zal vergemakkelijken. Hoewel overeenkomsten met derde landen nodig zijn om overnameprocedures te definiëren voor personen die zonder vergunning in Europa verblijven, is Pakistan een bijzonder geval. Islamabad heeft namelijk het Verdrag van Genève betreffende de status van vluchtelingen uit 1951 nog altijd niet geratificeerd. De overeenkomst geldt ook voor mensen die op doorreis waren door Pakistan, onder wie veel Afghanen, die voortaan gemakkelijker kunnen worden teruggestuurd naar het door oorlog verscheurde land dat ze ontvlucht zijn. Dat is onaanvaardbaar. Daar komt bij dat de overstromingen van deze zomer Pakistan in een van de ergste crises uit zijn geschiedenis hebben gestort. In de huidige situatie is een veilige terugkeer naar dit land, dat al problemen heeft met de opvang van een enorm aantal ontheemden, niet mogelijk. Het formuleren van een menselijk en redelijk immigratiebeleid is een van de fundamentele uitdagingen voor de samenleving, en daarbij moeten de rechtsregels terdege in acht worden genomen. Zolang Pakistan het Verdrag van Genève niet ratificeert, kan ik deze overnameovereenkomst dan ook niet steunen.</p>
    </intervention>
    <intervention id="2-317" speaker_id="96977" name="Diogo Feio" is_mep="True" mode="written">
      <p sl="pt">Het is bekend dat Pakistan een belangrijk land van herkomst is van illegale immigranten. Daarom hebben wij allen baat bij een snel en doeltreffend contact met de autoriteiten van dit land.</p>
      <p sl="pt">Ik misken niet de bedenkingen die de linkervleugel van het Parlement bij de overeenkomst heeft, maar ik ben van oordeel dat links illegale immigratie verwart met asielrecht en goede persoonlijke bedoelingen met goede beleidsacties.</p>
      <p sl="pt">Ik onderschrijf de strekking van de resolutie. Deze overeenkomst tussen de Unie en Pakistan heeft niet alleen betrekking op wat wordt verstaan onder overname. Het is een goede zaak dat het tevens gaat om een bilaterale overeenkomst die gericht is op de uitlevering of, zo men wil, de uitzetting van illegale immigranten uit het grondgebied van de lidstaten.</p>
    </intervention>
    <intervention id="2-318" speaker_id="96899" name="José Manuel Fernandes" is_mep="True" mode="written">
      <p sl="pt">De overeenkomst heeft tot doel de samenwerking tussen de regeringen van de lidstaten van de Europese Unie en Pakistan te verbeteren om het overnameproces sneller te laten verlopen. Hiertoe voorziet de overeenkomst in de verplichting, op basis van volledige wederkerigheid, tot overname van eigen onderdanen en, onder bepaalde voorwaarden, van onderdanen van derde landen en staatloze personen, alsook in de nodige technische bepalingen met betrekking tot de overnameprocedure. Pakistan is een belangrijk land van herkomst of doorgeleiding van migranten die niet of niet meer voldoen aan de voorwaarden voor binnenkomst, aanwezigheid of verblijf op het grondgebied van een EU-lidstaat. Ofschoon het tien jaar heeft geduurd om de onderhandelingen rond te krijgen, ben ik blij dat deze overeenkomst is aangenomen. Ze is te verkiezen boven de eerdere ad-hocovereenkomsten en ze zal gunstige gevolgen hebben voor niet alleen de betrekkingen tussen de Europese Unie en Pakistan maar voor de gehele regio.</p>
    </intervention>
    <intervention id="2-319" speaker_id="4466" name="Ilda Figueiredo" is_mep="True" mode="written">
      <p sl="pt">Ons verzet tegen de ondertekening van de overeenkomst betreffende de overname van illegaal verblijvende personen wordt uiteraard gerechtvaardigd door het feit dat hiermee een klimaat van rechtsonzekerheid wordt gecreëerd. Het belangrijkste argument is echter onze kritiek op het immigratiebeleid van de Europese Unie.</p>
      <p sl="pt">Juridische complexiteit is geen garantie voor de eerbiediging van de rechten van immigranten. Het is onaanvaardbaar dat immigranten worden gecriminaliseerd, zoals door diverse organisaties is veroordeeld, dat Pakistan wordt verplicht tot overname van eigen onderdanen die illegaal op het grondgebied van de Europese Unie verblijven en dat pogingen worden ondernomen om Pakistan aansprakelijk te stellen voor de binnenkomst in het land van Afghanen op doorreis.</p>
      <p sl="pt">Ten tweede is deze overeenkomst het zoveelste flagrante voorbeeld van de schijnheiligheid die aan de EU-besluiten ten grondslag ligt. De Unie wil haar handen in onschuld wassen en probeert zich te onttrekken aan haar verantwoordelijkheid voor de verslechtering van de situatie van de Afghanen, na de invasie van de Verenigde Staten en met de instandhouding van de bezettingsoorlog door de NAVO, en van de Pakistani, nu de oorlog is uitgebreid naar Pakistan.</p>
      <p sl="pt">In de ogen van de Europese Unie zijn mensen die oorlog, honger en ellende ontvluchten en op zoek gaan naar waardige levensomstandigheden voor zichzelf en hun familie illegale immigranten − of zelfs terroristen − die naar hun land van herkomst moeten worden teruggestuurd. In de ogen van de Europese Unie zijn mensen die de misdaden van de NAVO ontvluchten, in de vangnetten van de maffia vallen en worden uitgebuit als goedkope arbeidskrachten in arbeidsomstandigheden die aan slavernij grenzen, illegale immigranten die moeten worden uitgezet. Deze houding is onaanvaardbaar.</p>
    </intervention>
    <intervention id="2-320" speaker_id="96952" name="Sylvie Guillaume" is_mep="True" mode="written">
      <p sl="fr">Ik heb tegen de overnameovereenkomst tussen de EU en Pakistan gestemd. Deze overeenkomst is de twaalfde in zijn soort, maar de eerste die door het Europees Parlement moet worden gevalideerd. Ondanks talrijke verzoeken van onze kant heeft de Commissie geen enkele evaluatie van of verslagen over vorige overeenkomsten verschaft, aan de hand waarvan wij een duidelijk beeld hadden kunnen krijgen van de omstandigheden waaronder dergelijke overeenkomsten ten uitvoer worden gelegd. Met name in het geval van Pakistan, waar de politieke situatie uiterst fragiel is, is deze overeenkomst op tal van onderdelen aanvechtbaar. Pakistan, dat niet bepaald bekend staat om zijn nauwgezette eerbiediging van de mensenrechten, is geen partij bij de internationale verdragen inzake vluchtelingen en staatloze personen. Dat had een absolute voorwaarde in de onderhandelingen moeten zijn. Bovendien zijn er nog steeds veel grijze gebieden in deze overeenkomst: er is geen enkele garantie dat minderjarigen van de werkingssfeer worden uitgesloten, en de procedures en termijnen zijn niet erg duidelijk. Door zijn goedkeuring te hechten aan deze overeenkomst schept het Europees Parlement niet alleen een ongelukkig precedent maar heeft het ook een kans gemist om het beeld neer te zetten van een instelling die bezorgd is over de eerbiediging van de mensenrechten en meer transparantie verlangt in dergelijke overeenkomsten.</p>
    </intervention>
    <intervention id="2-321" speaker_id="2338" name="Ian Hudghton (Verts/ALE" is_mep="True" mode="written">
      <p sl="en">Ik heb tegen deze aanbeveling gestemd. Hoewel Pakistan meer vluchtelingen ontvangt dan welk ander land ter wereld ook, heeft het het Verdrag van Genève betreffende de status van vluchtelingen niet ondertekend. De EU mag zich niet inlaten met deportatie van mensen met volledige veronachtzaming van hun grondrechten. We moeten er veeleer voor zorgen dat de eerbiediging van de mensenrechten gewaarborgd is.</p>
    </intervention>
    <intervention id="2-322" speaker_id="96820" name="Marisa Matias" is_mep="True" mode="written">
      <p sl="pt">Ik heb tegen dit verslag gestemd omdat de overnameovereenkomst tussen de Europese Unie en Pakistan de mogelijkheid opent om mensen terug te sturen naar een land dat het Verdrag van Genève van 1951 niet heeft ondertekend, de mensenrechten niet eerbiedigt en waar de interne situatie geen veilige terugkeer toelaat.</p>
      <p sl="pt">Bovendien handelt de Europese Unie in strijd met het asielrecht indien zij overgaat tot uitzetting van burgers van andere landen − waaronder Afghanistan − die de Europese Unie via Pakistan zijn binnengekomen. Dat kan ertoe leiden dat eenzelfde persoon achtereenvolgens door verschillende landen wordt uitgezet en een kettingreactie ontstaat waarover de Europese Unie geen controle heeft. Bovendien bevat deze overnameovereenkomst waarborgen noch controlemechanismen, vertoont zij talloze leemten en juridische onduidelijkheden en is de gegevensbescherming niet naar behoren gewaarborgd.</p>
    </intervention>
    <intervention id="2-323" speaker_id="96742" name="Jean-Luc Mélenchon" is_mep="True" mode="written">
      <p sl="fr">Dit Parlement heeft Pakistan herhaaldelijk veroordeeld vanwege zijn discriminerende beleid en de vervolgingen die er plaatsvinden, met name van Afghaanse vluchtelingen. Amper een maand geleden raakten miljoenen Pakistani dakloos door vreselijke overstromingen.</p>
      <p sl="fr">Deze overeenkomst toont minachting voor iedere menselijke realiteit. Deze overeenkomst is niet alleen in strijd met artikel 13 van de Universele Verklaring van de Rechten van de Mens – zoals al deze overeenkomsten –, maar druist zelfs in tegen de beginselen inzake vluchtelingenbescherming. Vóór deze tekst stemmen zou een ontkenning zijn van het internationale recht en het humanisme waarvan de EU zich nog altijd de erfgenaam noemt. Ik heb tegen gestemd.</p>
    </intervention>
    <intervention id="2-324" speaker_id="96978" name="Nuno Melo" is_mep="True" mode="written">
      <p sl="pt">De strijd tegen illegale immigratie is voor de Europese Unie steeds een prioriteit geweest. De nu aangenomen overeenkomst is het resultaat van jarenlange onderhandelingen met Pakistan. Het lijkt mij een evenwichtig document dat ten doel heeft uitzetting mogelijk te maken van burgers die illegaal op het grondgebied van de Europese Unie verblijven. Het gaat hier dus niet om burgers die asiel aanvragen of zich op legale wijze in de Europese Unie willen vestigen en zich daarvoor tot de autoriteiten van het gastland richten. Wij mogen illegale immigranten niet verwarren met burgers die zich op legale wijze op het grondgebied van de Europese Unie willen vestigen. Het is derhalve buitengewoon belangrijk dat wij druk blijven uitoefenen op Pakistan om ervoor te zorgen dat het land het Internationaal Verdrag inzake burgerrechten en politieke rechten van 1966 en het VN-Verdrag tegen foltering en andere wrede, onmenselijke of onterende behandeling ratificeert.</p>
    </intervention>
    <intervention id="2-325" speaker_id="28255" name="Andreas Mölzer" is_mep="True" mode="written">
      <p sl="de">De bestrijding van illegale immigratie moet eigenlijk voor elk land vanzelfsprekend zijn en mag niet als pressiemiddel worden gebruikt. Overnameovereenkomsten zijn van essentieel belang, omdat in gevallen waarin een asielaanvraag wordt afgewezen de modaliteiten met betrekking tot de overname moeten vaststaan. De ervaring leert dat anders een jarenlang touwtrekken het gevolg is en dat illegale immigranten in de tussentijd vaak onderduiken. Misbruik van asielregelingen en illegaal verblijf van oneigenlijke asielzoekers moeten in de hele EU worden bestreden, het grensbewakingsagentschap Frontex moet worden versterkt en economische migranten moeten consequent worden uitgezet naar de herkomstlanden. Dat is de reden waarom een consequent Europees overnameprogramma ontwikkeld en vervolgens ook ten uitvoer gelegd moet worden. Ik ben voor de overeenkomst met Pakistan. Deze is opnieuw een stap om paal en perk te stellen aan de in toenemende mate onbeheersbaar wordende stroom economische vluchtelingen en aan hun illusies van een paradijs op aarde.</p>
    </intervention>
    <intervention id="2-326" speaker_id="96981" name="Franz Obermayr" is_mep="True" mode="written">
      <p sl="de">Overnameovereenkomsten met derde landen zijn belangrijke instrumenten ter bestrijding van illegale immigratie in de Europese Unie en komen de veiligheid in de Unie ten goede. Pakistan is een belangrijk herkomst- en doorreisland van migranten die niet of niet meer voldoen aan de eisen voor binnenkomst in de EU of voor een bezoek of verblijf in de EU. De overeenkomst met Pakistan heeft tot doel de samenwerking tussen de overheidsinstanties van de verzoekende en de aangezochte staat te verbeteren om het overnameproces sneller en efficiënter te laten verlopen. Ik heb daarom voor het onderhavige verslag gestemd.</p>
    </intervention>
    <intervention id="2-327" speaker_id="28406" name="Miguel Portas" is_mep="True" mode="written">
      <p sl="pt">Ik heb tegen dit verslag gestemd omdat de overnameovereenkomst tussen de Europese Unie en Pakistan de mogelijkheid opent om mensen terug te sturen naar een land dat het Verdrag van Genève van 1951 niet heeft ondertekend, de mensenrechten niet eerbiedigt en waar de interne situatie geen veilige terugkeer toelaat. Bovendien handelt de Europese Unie in strijd met het asielrecht indien zij overgaat tot uitzetting van burgers van andere landen − waaronder Afghanistan − die de Europese Unie via Pakistan zijn binnengekomen. Dat kan ertoe leiden dat eenzelfde persoon achtereenvolgens door verschillende landen wordt uitgezet en een kettingreactie ontstaat waarover de Europese Unie geen controle heeft. Bovendien bevat deze overnameovereenkomst waarborgen noch controlemechanismen, vertoont zij talloze leemten en juridische onduidelijkheden en is de gegevensbescherming niet naar behoren gewaarborgd.</p>
      <p sl="pt">De recente overstromingen in Pakistan zijn een reden te meer om bezorgd te zijn over het lot van de mensen die naar het land worden teruggestuurd. Nauwelijks twee weken geleden heeft het Europees Parlement zijn bezorgdheid geuit over de humanitaire situatie in Pakistan ten gevolge van deze ramp. Als deze onaanvaardbare overnameovereenkomst hier vandaag wordt aangenomen, zou dat een duidelijke uiting zijn van de schijnheiligheid van rechts. Dat zal in elk geval niet met mijn stem gebeuren.</p>
    </intervention>
    <intervention id="2-328" speaker_id="4253" name="Frédérique Ries" is_mep="True" mode="written">
      <p sl="fr">Net als 385 van mijn collega’s heb ik gestemd vóór de overnameovereenkomst tussen EU en Pakistan, waarmee de terugkeer van personen die zonder vergunning in de EU verblijven wordt geregeld.</p>
      <p sl="fr">Na acht jaar van onderhandelingen tussen de Commissie en Pakistan wordt met dit instrument een aanvulling geboden op de elf andere overnameovereenkomsten, die een aanzienlijke versterking betekenen van het asiel- en immigratiebeleid dat Europa van plan is in te stellen. Het is dus een juridisch raamwerk, gestoeld op het internationaal recht en in het bijzonder op het beginsel van non-refoulement: iemand kan niet worden uitgewezen naar een staat ‘waar zijn vrijheid wordt bedreigd vanwege ras, godsdienst, nationaliteit, lidmaatschap van een bepaalde sociale groep of politieke opvatting.’</p>
      <p sl="fr">Critici van deze overeenkomst wijs ik erop dat ze ten minste de verdienste heeft dat ze op EU-niveau consistent en doeltreffend is: niets belet de lidstaten bilaterale overeenkomsten te sluiten. Onze migratiepolitiek is alomvattend en bestaat ook uit de bestrijding van illegale immigratie, die moet worden ontmoedigd wanneer dat maar mogelijk is.</p>
      <p sl="fr">Dat is de beste manier om migranten in spe die naar het ‘Europese eldorado’ willen, te beschermen, migranten die vaker wel dan niet slachtoffers zijn van gewetenloze smokkelaars, van allerlei vormen van handel en economische exploitatie.</p>
    </intervention>
    <intervention id="2-329" speaker_id="28409" name="Raül Romeva i Rueda" is_mep="True" mode="written">
      <p sl="fr">Ik betreur ten diepste dat er vóór deze overeenkomst is gestemd. Pakistan is een land dat al het grootste aantal vluchtelingen ter wereld heeft opgenomen, en het heeft niet eens het Verdrag van Genève inzake vluchtelingen ondertekend. Met deze overeenkomst hebben de lidstaten vooral de Afghanen op het oog: mensen terugsturen die het slachtoffer zijn van een oorlog waaraan de lidstaten deelnemen, is wel het toppunt van cynisme en onfatsoenlijkheid.</p>
      <p sl="fr">Daarnaast gaf de Commissie, net als de Pakistaanse overheid, niet thuis toen haar gevraagd werd om uit te leggen of deze overeenkomst wel haarbaal was en welk effect ze zou hebben. Niemand heeft daar namelijk enig idee van. Het is onverantwoordelijk van mijn collega´s om de nieuwe bevoegdheden krachtens het Verdrag van Lissabon zo maar op te geven en blind in te stemmen met de derderangs waarborgen van de Commissie aangaande een overeenkomst die mogelijk mensenrechtenschendingen tot gevolg heeft.</p>
    </intervention>
    <intervention id="2-330" speaker_id="97196" name="Oreste Rossi" is_mep="True" mode="written">
      <p sl="it">Wij steunen het verslag over de sluiting van de overeenkomst tussen de EU en Pakistan betreffende de overname van illegaal verblijvende personen. Deze overeenkomst versterkt de strijd tegen illegale immigratie naar de EU en maakt het makkelijker om Pakistaanse burgers die illegaal in de EU verblijven, uit te zetten en terug te sturen naar hun land van herkomst. Wij zouden ook moeten proberen om soortgelijke overeenkomsten te sluiten met andere landen waar regelmatig illegale immigranten vandaan komen.</p>
      <p sl="it">Nadat de nationaliteit van de illegale immigrant is vastgesteld, gaat er in opvangcentra vaak tijd verloren voordat het land van herkomst toestemming verleent voor repatriëring, waardoor de maximale verblijfsduur wordt overschreden. Overeenkomsten zoals de overeenkomst die wij vandaag hebben goedgekeurd beperken de wachttijden, waardoor het eenvoudiger en minder kostbaar wordt om illegale immigranten te repatriëren.</p>
    </intervention>
    <intervention id="2-331" speaker_id="96858" name="Marie-Christine Vergiat" is_mep="True" mode="written">
      <p sl="fr">Dit is de eerste keer sinds de inwerkingtreding van het Verdrag van Lissabon dat het Europees Parlement heeft gestemd over een overnameovereenkomst. Deze overeenkomsten zijn tekenend voor een migratiebeleid dat van Europa een fort maakt en mensen verjaagt die door armoede en oorlog gedwongen worden om hun toevlucht te nemen tot ons grondgebied.</p>
      <p sl="fr">Het Parlement beschikt inmiddels over instrumenten waarmee het de Raad en Commissie kan dwingen hun woorden in daden om te zetten.</p>
      <p sl="fr">De overeenkomst die ons is voorgelegd kent tal van tekortkomingen en bevat geen waarborgen ten aanzien van de situatie van mensen die naar Pakistan worden teruggestuurd. Wij weten maar al te goed hoe het is gesteld met de eerbiediging van de mensenrechten in Pakistan, dat niet eens het Verdrag van Genève van 1951 heeft ondertekend.</p>
      <p sl="fr">De Confederale Fractie Europees Unitair Links/Noords Groen Links roept op tot een evaluatie van de bestaande overnameovereenkomsten, aangezien hieruit zal blijken wat de verwoestende gevolgen zijn van dit beleid, dat getuigt van minachting voor mensen die niet het geluk hebben gehad in de EU te zijn geboren.</p>
      <p sl="fr">Met deze stemming maakt het Europees Parlement geen reclame voor zichzelf. Vandaag heeft het de kans verspeelt zijn stem te laten horen over hoe het discours over mensenrechten in de praktijk moet worden toegepast.</p>
    </intervention>
    <intervention id="2-333" speaker_id="96958" name="William (The Earl of) Dartmouth" is_mep="True" mode="written">
      <p sl="en">Het amendement biedt de vele burgers van de EU, en de leden van het Parlement die hen vertegenwoordigen, de gelegenheid om duidelijk te maken dat zij niet blij zijn met en zich verzetten tegen het Turkse lidmaatschap en de daarmee gepaard gaande politieke unie. We willen echter niet dat dit ten koste gaat van de steun voor de vrije handel met Turkije, zonder tarifaire belemmeringen. In zoverre is het verslag onveranderd. Veel keuzen wekken ergernis op: vrijhandelsovereenkomsten staan tarifaire belemmeringen toe. Met douane-unies worden die intern opgeheven, maar worden ze extern in stand gehouden of zelfs in het leven geroepen. En natuurlijk beperken en verbieden douane-unies de vrijheid van leden om handelsonderhandelingen te voeren. Ondanks deze kanttekeningen bij douane-unies in het algemeen aanvaarden we in de context van de Turkse situatie dat gedeelte van het verslag dat betrekking heeft op de douane-unie, aangezien het de tegenstanders van een volwaardig Turks EU-lidmaatschap de gelegenheid biedt om hun stem uit te brengen. In dit verband moet worden opgemerkt dat slechts 38 van de 736 leden tegen toetreding van Turkije tot de politieke unie hebben gestemd.</p>
    </intervention>
    <intervention id="2-334" speaker_id="1941" name="Roberta Angelilli" is_mep="True" mode="written">
      <p sl="it">Turkije ontwikkelt zich op voortvarende wijze tot een opener en democratischer land, niet enkel op het gebied van de economie en de handel, maar ook waar het gaat om de eerbiediging van de beginselen van de rechtsstaat.</p>
      <p sl="it">Turkije is een belangrijke economische en handelspartner van de EU en vormt de op zes na belangrijkste importmarkt en de op vier na belangrijkste exportmarkt van de EU. Ondanks de unieke geopolitieke positie van Turkije en de rol die het land speelt in de wereldhandel, heft Turkije de technische handelsbelemmeringen niet op en past Turkije nog steeds in buitensporige mate vrijwaringsmaatregelen toe.</p>
      <p sl="it">Er moet nog veel worden gedaan om namaak te bestrijden, om overheidsopdrachten transparanter te maken, zodat zij meer kansen bieden aan buitenlandse bedrijven, en om vrij verkeer van goederen mogelijk te maken. Er moeten ook veel inspanningen worden verricht op het vlak van de mensenrechten. Turkije voert nog altijd een discriminerend beleid ten aanzien van de Koerdische minderheid en schendt nog altijd de vrouwen- en vakbondsrechten. Daarom zijn beginselen als de universaliteit en de ondeelbaarheid van de mensenrechten en de fundamentele vrijheden, essentiële prioriteiten, en moet er op dit vlak nog veel werk worden verricht.</p>
    </intervention>
    <intervention id="2-335" speaker_id="96862" name="Sophie Auconie" is_mep="True" mode="written">
      <p sl="fr">Turkije en de EU hebben al sinds 1996 een douane-unie. De economische- en handelsbetrekkingen tussen de twee partijen zijn sterk ontwikkeld. Turkije is de op zes na belangrijkste handelspartner van de Europese Unie, de EU zelf is de eerste partner van Turkije. We moeten de handel versterken. De handel moet beide partijen echter ten goede komen. Om die reden heb ik gestemd vóór de amendementen van mijn fractie, van de Fractie van de Europese Volkspartij (Christendemocraten), waarin tot grotere wederkerigheid wordt opgeroepen. Zo moet Turkije ophouden om zich uit protectionistische overwegingen te bedienen van het antidumpinginstrument, zijn technische handelsbarrières ter discussie stellen en de rechten van intellectuele eigendom beter toepassen.</p>
    </intervention>
    <intervention id="2-336" speaker_id="96846" name="George Becali" is_mep="True" mode="written">
      <p sl="ro">Ik heb vóór dit verslag gestemd omdat Turkije de op zes na belangrijkste handelspartner van de EU is geworden, terwijl de EU de grootste handelspartner van Turkije is. Turkije treedt op als een schakel tussen het Middellandse Zeegebied, het Midden-Oosten, Azië, het Zwarte Zeegebied en de Kaukasus en heeft als sinds 1963 een associatieovereenkomst waarin sprake is van de verwezenlijking van een douane-unie met de EU.</p>
    </intervention>
    <intervention id="2-337" speaker_id="97198" name="Mara Bizzotto" is_mep="True" mode="written">
      <p sl="it">Het onderwerp in kwestie betreft duidelijk de handel en de economie, maar we kunnen al met al niet ontkennen dat Turkije in afwachting is van toetreding tot de EU, waar bezwaren tegen bestaan.</p>
      <p sl="it">Hoewel ik positief sta tegenover de uitdieping van de handelsbetrekkingen met een land dat een sterke groei doormaakt, was het toch het politieke aspect dat mij ervan overtuigde tegen dit verslag te stemmen. Het verbeteren van de economische betrekkingen met een land mag zich niet – zoals ik in dit geval vrees – ontpoppen tot een paard van Troje om de toetreding tot de EU erdoor te drukken.</p>
      <p sl="it">Ik vermoed dat de bijval waarmee dit Parlement het recente referendum over de Turkse grondwet heeft begroet, de Turkse regering in feite een hart onder de riem heeft gestoken. Ik denk echter dat we ons strikt moeten beperken tot handelsbetrekkingen met Turkije, ofschoon wel voldoende aandacht moet worden besteed aan de effecten ervan op ons landbouwsysteem en aan het gevaar dat Europa zal worden overspoeld door een golf van namaakproducten (Turkije staat op dat vlak na China op de tweede plaats).</p>
      <p sl="it">Turkije vormt vandaag de dag echter meer dan ooit een gevaar voor de Europese politieke stabiliteit en identiteit. Wij moeten er allen van overtuigd raken dat het veruit de voorkeur verdient om Turkije buiten de Europese grenzen te laten, wat niet meer dan natuurlijk is.</p>
    </intervention>
    <intervention id="2-338" speaker_id="39722" name="Sebastian Valentin Bodu" is_mep="True" mode="written">
      <p sl="ro">Uit de statistieken blijkt dat de Europese Unie met afstand de grootste handelspartner van Turkije is. Het handelsvolume is de afgelopen jaren echter gedaald, ten gunste van ontwikkelingslanden. Gezien dit volume en de stabiele banden die tussen Turkije en de Europese Unie bestaan, moet aan hun economische en handelsbetrekkingen passende aandacht worden besteed.</p>
      <p sl="ro">Tegen deze achtergrond moeten de nodige maatregelen worden genomen om deze betrekkingen nog verder te ontwikkelen. De douane-unie die veertien jaar geleden tussen Turkije en de Europese Unie is gesloten en die nog altijd niet is voltooid, moet doelmatiger worden. Daarom moet onmiddellijk aandacht worden besteed aan deze onopgeloste kwestie en moeten Turkije en de EU hun handelsbeleid verder op elkaar afstemmen, vooral in de context van vrijhandelsovereenkomsten en regionale handel. Deze maatregelen moeten een gunstige situatie creëren waarvan beide economieën kunnen profiteren. Het is heel belangrijk dat de EU zich sterker op Turkije focust, aangezien de rol van Turkije de afgelopen jaren aan belang heeft gewonnen, vooral omdat Turkije zijn unieke geopolitieke positie meer is gaan benutten door op te treden als een schakel tussen het Middellandse Zeegebied, het Midden-Oosten, Azië, het Zwarte Zeegebied en de Kaukasus.</p>
    </intervention>
    <intervention id="2-339" speaker_id="96775" name="Lara Comi" is_mep="True" mode="written">
      <p sl="it">Turkije is een strategische partner van de Europese Unie. Niet alleen is er een belangrijke rechtstreekse handel tussen Turkije en onze lidstaten, maar grenst Turkije bovendien direct aan Zuidoost-Europa, maakt het deel uit van hetzelfde verdedigingsbondgenootschap waar de meerderheid van de lidstaten bij is aangesloten en biedt het ons toegang tot energiebronnen en grondstoffen. Het onlangs gehouden referendum over de grondwet is daarnaast een goede stap in de richting van de overname door Turkije van het acquis communautaire , en moet naar behoren worden gewaardeerd.</p>
      <p sl="it">De grote verdienste van dit verslag is dat het zich richt op het voor de Unie belangrijkste aspect, en dat het tegelijkertijd de problemen en de positieve kenmerken ervan laat zien. In het bijzonder laat het verslag zien dat de betrekkingen met Turkije zich op veel verschillende niveaus afspelen. Het is moeilijk om heel de complexiteit van deze betrekkingen te vangen in een beslissing van de Europese instellingen over enkel en alleen de vraag of de toetreding van Turkije al dan niet ontvankelijk is.</p>
      <p sl="it">Al deze overwegingen vormen de basis voor de Turkse weg naar Europa en laten ook zien dat Turkije al veel dichter bij Europa staat dan de verdragen ons doen geloven. Ik denk dat het goed is om in het belang van beide partijen de lijn te volgen die de rapporteur heeft uitgezet.</p>
    </intervention>
    <intervention id="2-340" speaker_id="96717" name="Robert Dušek" is_mep="True" mode="written">
      <p sl="cs">Het verslag over de handelsbetrekkingen met Turkije wijst op de grootste successen in de handel met Turkije, maar evenzeer op de problematische kanten ervan. Sinds 1963 bestaat er een associatieovereenkomst tussen Turkije en de Europese Unie, en deze heeft uiteindelijk geleid tot de oprichting van een douane-unie in 1996. Mede dankzij deze douane-unie is de markt verder geïntegreerd en is Turkije nu een van de belangrijkste handelspartners van de EU. Zo was de invoer uit Turkije in 2009 goed voor 33,6 miljard euro en de EU-uitvoer naar dat land voor 40,4 miljard euro. Ondanks deze successen is er ruimte voor een verdergaande ontwikkeling van de handel en de economische betrekkingen tussen de EU en Turkije. Dit kan door de douane-unie uit te breiden met diensten en overheidsopdrachten, alsook door de huidige problemen op onder meer het vlak van een onvoldoende naleving van het intellectuele eigendomsrecht uit de weg te ruimen.</p>
      <p sl="cs">Volgens het onderhavig verslag vormt de kandidatuur van Turkije voor toetreding tot de EU een ernstig beletsel voor een algehele hervorming van de douane-unie. Er dient dus goed te worden nagegaan welke integratie- en samenwerkingsmogelijkheden beide partijen voordeel opleveren en welke in deze tijd van economische crisis het gunstigst zijn voor de economie van beide partijen. De rapporteur heeft mijns inziens alle relevante aspecten behandeld, en het verslag kan als geheel niet onevenwichtig genoemd worden. Om die redenen heb ik vóór gestemd.</p>
    </intervention>
    <intervention id="2-341" speaker_id="28310" name="Edite Estrela" is_mep="True" mode="written">
      <p sl="pt">Ik heb voor dit verslag over handel en economische betrekkingen met Turkije gestemd. Om de in 1996 opgerichte douane-unie te kunnen voltooien moeten de resterende bureaucratische hindernissen en de tarifaire en non-tarifaire belemmeringen worden weggenomen. Even belangrijk is dat Turkije, gelet op het geringe participatieniveau van vrouwen op de arbeidsmarkt, arbeidsparticipatie van vrouwen centraal stelt in zijn economische en sociale beleid.</p>
    </intervention>
    <intervention id="2-342" speaker_id="4525" name="Nigel Farage" is_mep="True" mode="written">
      <p sl="en">Het amendement biedt vele burgers van de EU, en de leden van het Parlement die hen vertegenwoordigen, de gelegenheid om duidelijk te maken dat zij niet blij zijn met en zich verzetten tegen het Turkse lidmaatschap en de daarmee gepaard gaande politieke unie. We willen echter niet dat dit ten koste gaat van de steun voor de vrije handel met Turkije, zonder tarifaire belemmeringen. In zoverre is het verslag onveranderd. Veel keuzen wekken ergernis op: vrijhandelsovereenkomsten staan tarifaire belemmeringen toe. Met douane-unies worden die intern opgeheven, maar worden ze extern in stand gehouden of zelfs in het leven geroepen. En natuurlijk beperken en verbieden douane-unies de vrijheid van leden om handelsonderhandelingen te voeren. Ondanks deze kanttekeningen bij douane-unies in het algemeen gaan we in de context van de Turkse situatie akkoord met de douane-unie, aangezien het de tegenstanders van een Turks EU-lidmaatschap de gelegenheid biedt om zich te laten horen.</p>
    </intervention>
    <intervention id="2-343" speaker_id="96977" name="Diogo Feio" is_mep="True" mode="written">
      <p sl="pt">De Europese Unie en Turkije zijn al sinds tal van jaren belangrijke handelspartners. Dit partnerschap, waarvan beide partijen voordeel hebben, wordt aan Turkse zijde in zekere mate belemmerd, aangezien het land de toegang van Europese producten tot zijn markt tracht te beperken door administratieve en bureaucratische voorwaarden op te leggen.</p>
      <p sl="pt">Ik hoop dat deze belemmeringen zullen worden weggenomen, dat Turkije kordaat zal optreden tegen de namaak van Europese producten en de wettige rechten van de producenten op de opbrengst uit hun uitvindingen zal beschermen en dat de handel en economische betrekkingen tussen de Unie en Turkije zullen groeien en sterker zullen worden.</p>
      <p sl="pt">Zoals ik al eerder zei, hoop ik dat de betrekkingen tussen de Europese Unie en Turkije, ongeacht de vorm die ze in de toekomst zullen aannemen, hechter zullen worden en geënt zullen blijven op dialoog en effectieve samenwerking en dat Turkije de ingeslagen weg naar vrijheid en democratie van westerse snit zal aanhouden.</p>
    </intervention>
    <intervention id="2-344" speaker_id="96899" name="José Manuel Fernandes" is_mep="True" mode="written">
      <p sl="pt">In 1963 hebben Turkije en de EEG een associatieovereenkomst gesloten die voorzag in de verwezenlijking van een douane-unie vóór 1996. Dit maakte de verdieping van de economische betrekkingen en de oprichting van een douane-unie mogelijk. Tot de producten die onder de douane-unie ressorteren behoren alle industrieproducten en verwerkte landbouwproducten. In 2009 exporteerde Turkije voor 33,6 miljard euro aan producten naar de Europese Unie en het importeerde producten ter waarde van 40,4 miljard euro uit de Europese Unie. Bovendien is Turkije volgens de statistieken van de Wereldbank inmiddels qua omvang de zeventiende economie ter wereld en de zesde economie van Europa. Turkije bekleedt de twintigste positie op het vlak van directe buitenlandse investeringen (DBI). De in 1996 opgericht douane-unie geldt niet voor landbouwproducten en andere terreinen zoals diensten en overheidsopdrachten. Op het gebied van openbare aanbestedingen geeft Turkije Turkse bieders nog steeds een prijsvoordeel van 15 procent. Turkije wordt aangespoord om de procedures en de bureaucratie te vereenvoudigen, de resterende tarifaire en non-tarifaire belemmeringen weg te nemen en alle onnodige handelsbelemmeringen tussen de Europese Unie en Turkije op te heffen.</p>
    </intervention>
    <intervention id="2-345" speaker_id="96706" name="João Ferreira" is_mep="True" mode="written">
      <p sl="pt">Dit verslag stuurt aan op economische en handelsbetrekkingen met Turkije die dit land in feite dwingen zich te schikken naar de belangen van de Europese Unie. Dat blijkt uit tal van expliciete verwijzingen: opheffing van de resterende tarifaire en non-tarifaire belemmeringen tussen de Europese Unie en Turkije, handhaving van open handels- en investeringsregelingen, versterking van het vermogen van Turkije om de binnenlandse protectionistische druk te weerstaan en uitbreiding van de douane-unie naar landbouwproducten, diensten en overheidsopdrachten.</p>
      <p sl="pt">De ontwikkeling van dit soort handel en economische betrekkingen speelt alleen maar de grote monopolisten uit de Europese Unie en Turkije in de kaart en gaat duidelijk ten koste van enerzijds de werknemers, die het gevaar lopen hun rechten te verliezen omdat de grote ondernemingen op die manier hun concurrentievermogen trachten te verhogen, en anderzijds de kleine en middelgrote ondernemingen en de kleine en middelgrote landbouwers, die geconfronteerd worden met een stijging van de productiekosten en een daling van de productieprijzen en van hun inkomen.</p>
      <p sl="pt">Het is desalniettemin een goede zaak dat druk wordt uitgeoefend om Turkije ertoe te bewegen de ondertekende overeenkomsten te eerbiedigen, waaronder de verplichting om de betrekkingen met alle landen van de Europese Unie te normaliseren, met inbegrip van Cyprus. De economische en handelsbetrekkingen mogen in geen geval prevaleren boven de belangen van de bevolking en de verdieping van de betrekkingen met Turkije moet in elk geval afhankelijk worden gesteld van de terugtrekking van Turkije uit het noorden van Cyprus.</p>
    </intervention>
    <intervention id="2-346" speaker_id="96993" name="Lorenzo Fontana" is_mep="True" mode="written">
      <p sl="it">Naar mijn mening bevat dit verslag een opvallende slordigheid, omdat de Turkse economie wordt aangemerkt als de zesde van Europa. Deze bewering wordt hoe dan ook gelogenstraft door de geografie, omdat Turkije bijna geheel in Azië ligt.</p>
      <p sl="it">Daarnaast wordt de neutraliteit van het verslag ondermijnd door het amendement waarmee het Parlement de uitslag van het recente Turkse referendum verwelkomt, waardoor het verslag een meer politieke lading krijgt en verder gaat dan een economische evaluatie. Om deze redenen kan ik het verslag van de heer Kazak niet steunen.</p>
    </intervention>
    <intervention id="2-347" speaker_id="1164" name="Bruno Gollnisch" is_mep="True" mode="written">
      <p sl="fr">Wij hebben ingestemd met de resolutie van de Fractie Europa van Vrijheid en Democratie, al is ze niet bevredigend. Wel wordt hierin bevestigd dat een verdieping van de bestaande betrekkingen tussen de EU en Turkije in de plaats zal komen van toetreding van dit land tot de Europese Unie en die overbodig zal maken.</p>
      <p sl="fr">Elke toekomstige verdieping van de betrekkingen tussen Turkije en de EU moet strikt afhankelijk worden gemaakt van de erkenning van Cyprus door Turkije. Turkije blijft het bestaan ervan namelijk negeren en houdt een deel ervan op illegale wijze militair bezet. Turkije, een trots land en ooit een bondgenoot tegen de communistische dreiging, is een brug tussen Europa en Azië. Het is een brug, maar geen Europees land, geografisch noch demografisch, historisch noch cultureel.</p>
      <p sl="fr">Erkent u nu eens eindelijk dat de beloften van 1963 in Ankara, die op het hoogtepunt van de Koude Oorlog en om strategische redenen werden gedaan, geen bestaansrecht meer hebben en dat wij – Europeanen evengoed als Turken – minder tijd zouden verspillen indien we een geprivilegieerd partnerschap zouden overwegen, in plaats van een lidmaatschap dat onze burgers niet willen en waar ook veel Turken tegen zijn.</p>
    </intervention>
    <intervention id="2-348" speaker_id="96882" name="Elisabeth Köstinger" is_mep="True" mode="written">
      <p sl="de">Turkije is een belangrijke handelspartner van de Europese Unie. Wat betreft de handel met de EU-27 bekleedt Turkije de zevende plaats op de ranglijst van importlanden en de vijfde plaats op die van exportlanden. In 2009 beliep het totale handelsvolume 80 miljard euro. Voor Turkije is de Europese Unie de grootste handelspartner, zowel wat betreft invoer als uitvoer, en zij komt dus duidelijk vóór landen als Rusland, China en de VS. De goede economische en commerciële betrekkingen moeten worden gecontinueerd en verder worden ontwikkeld. Vooral de oprichting van de douane-unie tussen de EU en Turkije in 1996 was in dit verband een belangrijke stap. Niettemin is er aan Turkse zijde nog sprake van problemen zoals antidumpingmaatregelen of discriminatie van buitenlandse ondernemingen, die in strijd zijn met de geldende afspraken en uit de wereld moeten worden geholpen. Ook op het gebied van de handhaving van intellectuele-eigendomsrechten moet nog werk worden verzet om aan de overeenkomsten te kunnen voldoen. Ik sta geheel achter het initiatiefverslag van de heer Kazak, dat de problemen in de handelsbetrekkingen met Turkije aanwijst en aandringt op een oplossing ervan.</p>
    </intervention>
    <intervention id="2-349" speaker_id="1023" name="Jean-Marie Le Pen" is_mep="True" mode="written">
      <p sl="fr">Als we het verslag van de heer Kazak moeten geloven, dan is de douane-unie, voortkomend uit de associatieovereenkomst EEG/Turkije van 1963, een succes in termen van economische- en handelsintegratie tussen de huidige Europese Unie en Turkije. De Europese economische groei en dus ook de Franse economische groei zouden erdoor zijn bevorderd. Nog daargelaten dat Turkije zijn verplichtingen in dit proces slechts in zeer geringe mate is nagekomen, hebben wij in de loop van tientallen jaren kunnen zien hoe economische activiteiten werden verplaatst en massaontslagen plaatsvonden. Binnen het internationalistische verbond is er dus allerminst sprake van economisch en sociaal voordeel voor ons land en onze buren. Maar in plaats van dit onder ogen te zien gaat dit verslag zelfs zo ver kritiek te leveren op het gebruik van nationale technische regels en normen waarmee binnenlandse markten kunnen worden beschermd, normen die de rapporteur beschouwt als excessieve antidumpingmaatregelen en die de Turkse handel met Europa aldus zouden afremmen. Dit alles is uiteraard bedoeld om het toetredingsproces van Turkije tot de EU een steun in de rug te geven, ditmaal vanuit het gezichtspunt van industriële en commerciële voordelen voor winstgierige Europeanisten, internationalisten en ultraliberalen. Uiteraard verwerpen wij alles dat bijdraagt aan een ontwikkeling in deze richting.</p>
    </intervention>
    <intervention id="2-350" speaker_id="96709" name="Morten Løkkegaard" is_mep="True" mode="written">
      <p sl="da">Ik wil graag benadrukken hoe tevreden ik ben over het feit dat wij in het Europees Parlement het erover eens kunnen zijn dat we moeten oproepen tot nog nauwere economische samenwerking met Turkije, ondanks de grote scepsis die onder omvangrijke delen van de Europese bevolking leeft ten aanzien van een verdergaande integratie tussen de EU en Turkije. Deze scepsis is volledig begrijpelijk. Turkije heeft het gedurende vele jaren uitermate moeilijk gehad om aan de eisen te voldoen die de EU terecht aan lidmaatschap stelt. Toch moet Europa blijven aandringen op een toekomstig EU-lidmaatschap van Turkije.</p>
      <p sl="da">Met een inwoneraantal van ongeveer 75 miljoen vormt Turkije een enorme markt voor Europese exporterende bedrijven en het land is reeds de op zes na grootste handelspartner van de EU. Turkije neemt een groot deel van de EU-export af, wat zorgt voor groei en banen in Europa. Wij nemen goedkope waren af van Turkije, wat onze consumenten een goedkoper en meer gevarieerd assortiment in de supermarktschappen oplevert. Met andere woorden, Turkije is belangrijk voor de Europese economie.</p>
      <p sl="da">Echter, alleen op het gebied van de goederenhandel is er nauwere integratie tussen de EU en Turkije bereikt. De dienstverleningssector blijft achter en daarom zou ik graag willen zien dat de dienstverleningssector in de handelsovereenkomst werd opgenomen. Tegelijkertijd moet er druk worden uitgeoefend op Turkije, zodat het land de barrières voor met name het vrij verkeer van goederen opheft. Dit is noodzakelijk om de toetredingsonderhandelingen te kunnen voortzetten. Gebeurt dit niet, is de totstandkoming van een nog nauwere samenwerking met Turkije moeilijk voorstelbaar. Toetreding van Turkije tot de EU is nog steeds het langetermijndoel. Daarom is het belangrijk dat we onze problemen gezamenlijk kunnen oplossen en dat Turkije voldoet aan zijn verplichtingen in de toetredingsovereenkomst.</p>
      <p sl="da">Ik hoop dat we ondanks de scepsis over het EU-lidmaatschap van Turkije onder grote delen van de Europese bevolking in staat zullen zijn om Turkije als belangrijke handels- en samenwerkingspartner te behouden en dat we Turkije niet afschrikken met talloze afwijzingen van toekomstige toetreding door de leiders van grote EU-lidstaten.</p>
      <p sl="da">We hebben Turkije immers nodig, en niet alleen op economisch gebied. Turkije is een belangrijke regionale speler in het Midden-Oosten en een belangrijke samenwerkingspartner voor de NAVO. Laten we Turkije dus niet afwijzen, maar laten we onze samenwerking uitbouwen, in het bijzonder door middel van een intensieve economische samenwerking.</p>
    </intervention>
    <intervention id="2-351" speaker_id="96820" name="Marisa Matias" is_mep="True" mode="written">
      <p sl="pt">Dit verslag is een ware ode aan de douane-unie en aan onvoorwaardelijke vrije handel, aan de vrijhandelsovereenkomsten tussen Turkije en derde landen, aan de overeenkomsten binnen de Wereldhandelsorganisatie en de tenuitvoerlegging van het Nabucco-project. Ofschoon met de amendementen van links enkele verbeteringen in het verslag zijn aangebracht, inzonderheid voor wat betreft de sociaaleconomische situatie, de werkloosheid van jongeren en vrouwen en vakbondsrechten en ofschoon er een positieve verwijzing is opgenomen naar de verplichtingen van Turkije op het gebied van het aanvullend protocol bij de associatieovereenkomst, kunnen wij de tekst niet steunen, omdat hij vanuit structureel oogpunt onverenigbaar is met onze visie. Doel is om van Turkije de achtentwintigste lidstaat van de vrije markt te maken zonder aan het land de rechten en de plichten toe te kennen die een volwaardige lidstaat van de Europese Unie toekomen. Wij verzetten ons tegen deze nieuwe vertragingsstrategie.</p>
    </intervention>
    <intervention id="2-352" speaker_id="4393" name="Mario Mauro" is_mep="True" mode="written">
      <p sl="it">De Europese Unie is de belangrijkste handelspartner van Turkije. Het handelsvolume is erg groot, maar het verslag deinst er niet voor terug de problemen te benoemen die onze handelsrelatie kenmerken.</p>
      <p sl="it">Een van die problemen die wij absoluut niet mogen veronachtzamen is het feit dat Turkije het aanvullend protocol bij de associatieovereenkomst voor het vijfde opeenvolgende jaar niet volledig heeft geïmplementeerd noch alle belemmeringen heeft weggenomen voor het vrije verkeer van goederen. Zo blijven de deuren gesloten voor handelswaar uit Cyprus.</p>
      <p sl="it">Deze en andere problemen, die voor een groot deel dankzij amendementen van de Fractie van de Europese Volkspartij (Christendemocraten) voor het voetlicht zijn gebracht, hebben geleid tot een evenwichtiger verslag dat terecht geen verwijzingen bevat naar eventuele verdergaande, politieke banden tussen de Europese Unie en Turkije.</p>
    </intervention>
    <intervention id="2-353" speaker_id="96742" name="Jean-Luc Mélenchon" is_mep="True" mode="written">
      <p sl="fr">Turkije is, net als alle staten, een soevereine staat die uit dien hoofde moet worden gerespecteerd. Het is onaanvaardbaar dat de Europese Unie de vrijheid neemt te dreigen met opschorting van de onderhandelingen over toetreding. Die toetreding is overigens weinig wenselijk gezien de van bovenaf opgelegde sociale en fiscale harmonisatie die daarvoor nodig is.</p>
      <p sl="fr">Dit Parlement is de vriendschap van het Turkse volk onwaardig wanneer het stemt voor een verslag dat Turkije dwingt zijn werkgelegenheid in de landbouwsector (50 procent van de banen in Turkije) te vernietigen door alle belastingen op landbouwproducten af te schaffen, waardoor de rechten van investeerders voorrang krijgen boven die van de bevolking. Ik heb tegen deze tekst gestemd.</p>
    </intervention>
    <intervention id="2-354" speaker_id="96978" name="Nuno Melo" is_mep="True" mode="written">
      <p sl="pt">Zoals bekend is Turkije een van de voornaamste handelspartners van de Europese Unie. Deze betrekkingen bestaan al lang. Ze dateren uit 1963 en zijn nog verdiept met de verwezenlijking van de douane-unie in 1993, die reeds was gepland in de oorspronkelijke overeenkomst. Toch bestaan er nog steeds talloze bureaucratische belemmeringen die verhinderen dat de handel en economische betrekkingen nog voordeliger worden voor beide partijen. Daarom moet Turkije een extra inspanning doen om ten voordele van beide partijen de resterende hindernissen weg te nemen.</p>
    </intervention>
    <intervention id="2-355" speaker_id="96999" name="Alexander Mirsky" is_mep="True" mode="written">
      <p sl="lv">Ik wil dat de regering van Turkije deze resolutie beschouwt als een soort voorschot en daarom heb ik voorgestemd. Als Turkije in de toekomst niet meewerkt aan EU-structuren met betrekking tot de kwesties Cyprus en Armenië, zal ik tegen een versoepeling ten gunste van Turkije stemmen. De weigering van Turkije om zelfs maar het bestaan te erkennen van de Armeense genocide aan het begin van de vorige eeuw, waarbij miljoenen onschuldige mensen zijn vermoord, is abnormaal. De huidige Turkse blokkade van Armenië is voor de Europese Unie een slecht teken. Het voorschot is betaald; laten we nu afwachten of er positieve veranderingen komen van Turkse zijde.</p>
    </intervention>
    <intervention id="2-356" speaker_id="28255" name="Andreas Mölzer" is_mep="True" mode="written">
      <p sl="de">In principe is op grond van de uiteenlopende culturele en religieuze opvattingen – die nu reeds een bedreiging vormen voor de sociale vrede in de Unie – lidmaatschap van de EU uitgesloten. Bij toetreding tot de EU gaat het namelijk niet alleen om economische betrekkingen maar ook om politieke en culturele vraagstukken, en zullen juist die religieuze en maatschappelijke opvattingen in de EU hun intrede doen die onverenigbaar zijn met het christelijke karakter van Europa. Gezien de 1,3 miljard euro die Turkije alleen al tussen 1996 en 2005 aan EU-subsidies heeft ontvangen, moet het geen probleem zijn om over een strategisch partnerschap te praten. Over een verdergaande douane-unie ter verbetering van de handelsbetrekkingen met Turkije hoeven we echter niet te piekeren zolang de Turkse regering haar reeds bestaande verplichtingen jegens Cyprus niet nakomt. Bij de stemming vandaag heb ik dan ook tegen gestemd.</p>
    </intervention>
    <intervention id="2-357" speaker_id="97280" name="Claudio Morganti" is_mep="True" mode="written">
      <p sl="it">Ik heb tegengestemd omdat de heer Kazak in Frankrijk heeft gestudeerd met een beurs van de Turkse staat, waardoor er duidelijk sprake is van een belangenconflict.</p>
      <p sl="it">Ik acht het gepast de resolutie terug te verwijzen naar de commissie en de rapporteur te vervangen. Daarnaast wordt de Turkse economie in de tekst als een Europese economie aangemerkt, en niet als een Aziatische. Ik wil niet dat de toenemende handel tussen de EU en Turkije gezien wordt als een excuus om Turkije toe te laten tot de Europese Unie. Wij willen geen Eurabië!</p>
    </intervention>
    <intervention id="2-358" speaker_id="96805" name="Paul Nuttall" is_mep="True" mode="written">
      <p sl="en">Het amendement biedt de vele burgers van de EU, en de leden van het Parlement die hen vertegenwoordigen, de gelegenheid om duidelijk te maken dat zij niet blij zijn met en zich verzetten tegen het Turkse lidmaatschap en de daarmee gepaard gaande politieke unie. We willen echter niet dat dit ten koste gaat van de steun voor de vrije handel met Turkije, zonder tarifaire belemmeringen. In zoverre is het verslag onveranderd. Veel keuzen wekken ergernis op: vrijhandelsovereenkomsten staan tarifaire belemmeringen toe. Met douane-unies worden die intern opgeheven, maar extern in stand gehouden of zelfs in het leven geroepen. En natuurlijk beperken en verbieden douane-unies de vrijheid van leden om handelsonderhandelingen te voeren. Ondanks deze kanttekeningen bij douane-unies in het algemeen aanvaarden we in de context van de Turkse situatie dat gedeelte van het verslag dat betrekking heeft op de douane-unie, aangezien het de tegenstanders van een volwaardig Turks EU-lidmaatschap de gelegenheid biedt om hun stem uit te brengen. In dit verband moet worden opgemerkt dat slechts 38 van de 736 leden tegen toetreding van Turkije tot de politieke unie hebben gestemd.</p>
    </intervention>
    <intervention id="2-359" speaker_id="96981" name="Franz Obermayr" is_mep="True" mode="written">
      <p sl="de">In de afgelopen maanden was het visumbeleid van de EU-lidstaten voor Turkse zakenlieden een belangrijk thema. Na met Frankrijk een versoepelde visumregeling voor zakenlieden te zijn overeengekomen heeft de kamer van koophandel van Istanboel (ITO) in februari van dit jaar ook een overeenkomst met Italië gesloten. Volgens deze regeling komen zakenlieden in aanmerking voor een meervoudig Schengenvisum met een geldigheidsduur van vijf jaar wanneer zij referenties van de ITO kunnen overleggen. Het visum geldt voor reizen naar alle Schengenstaten! Duitsland werd vervolgens – ten onrechte – bekritiseerd vanwege zijn restrictieve visumbeleid. De EU zou er goed aan doen de Duitse twijfels over dergelijke visumversoepelingen serieus te nemen. Van alle landen van de EU draagt Duitsland de grootste last wat Turkse migranten betreft. Het gevaar dat visa voor zakenlieden door de achterdeur tot permanente vestiging leiden, is groot. Niet de Turkse kamer van koophandel maar de ontvangende lidstaat dient per concreet geval te beslissen of al dan niet een visum in het kader van commerciële betrekkingen kan worden verstrekt. Het probleem is alleen dat door het liberale visumbeleid van Frankrijk en Italië de deur ook is opengezet voor de rest van het Schengengebied. De nationale soevereiniteit komt hierdoor ernstig in het gedrang! De Commissie moet bij de uitbreiding van de handelsbetrekkingen met Turkije absoluut rekening houden met dit probleem!</p>
    </intervention>
    <intervention id="2-360" speaker_id="96981" name="Franz Obermayr" is_mep="True" mode="written">
      <p sl="de">Volgens het verslag moet in het kader van de toetredingsonderhandelingen eerst de douane-unie met Turkije worden uitgebouwd. Zo moet de douane-unie bijvoorbeeld worden uitgebreid tot de landbouw- en de dienstensector en tot overheidsopdrachten. Evenwel gaat het in de lopende onderhandelingen niet alleen om economische betrekkingen maar ook om politieke en culturele vraagstukken en om religieuze en maatschappelijke opvattingen die onverenigbaar zijn met het christelijke karakter van Europa. Turkije ontvangt sinds jaren miljardenbedragen aan pretoetredingssteun, die meer dan toereikend zijn om een strategisch en commercieel partnerschap te bevorderen. De verdieping van de douane-unie met Turkije moet absoluut worden gekoppeld aan vorderingen van Turkije met betrekking tot de kwestie Cyprus, op het gebied van mensenrechten en democratie, godsdienstvrijheid en vrijheid van meningsuiting. Turkije is daarvan nog ver verwijderd. Ik heb daarom tegen het verslag gestemd, dat een verdere stap betekent op weg naar een heimelijke toetreding van Turkije tot de EU.</p>
    </intervention>
    <intervention id="2-361" speaker_id="97197" name="Alfredo Pallone" is_mep="True" mode="written">
      <p sl="it">Ik heb voor het verslag gestemd omdat ik van mening ben dat het een aantal belangrijke punten bevat. Voor het vijfde opeenvolgende jaar heeft Turkije het aanvullend protocol bij de associatieovereenkomst niet volledig geïmplementeerd, noch heeft Turkije de belemmeringen voor het vrij verkeer van goederen weggenomen.</p>
      <p sl="it">Daarnaast moet Ankara de intellectuele-eigendomsrechten beter beschermen en de Europese normen inzake de strijd tegen namaak toepassen. Tot slot moet Turkije de handelsbelemmeringen flink afbouwen, vooral met betrekking tot landbouwproducten. Als Turkije inderdaad wil doorgaan met de besprekingen en onderhandelingen over toetreding tot de Europese Unie, moet het eerst een aantal fundamentele zaken respecteren, waarvan de kwestie-Cyprus en de handelsgaranties en –regels de belangrijkste zijn.</p>
    </intervention>
    <intervention id="2-362" speaker_id="36392" name="Aldo Patriciello" is_mep="True" mode="written">
      <p sl="it">De rol van Turkije in de wereldhandel is steeds groter geworden dankzij het feit dat Turkije functioneert als een brug tussen mediterrane en aanpalende regio’s.</p>
      <p sl="it">In deze context is er dankzij de douane-unie een aanzienlijke mate van marktintegratie tussen de EU en Turkije gerealiseerd. Onder de douane-unie ressorteren alle industrieproducten en verwerkte landbouwproducten, en het succes ervan kan aan de hand van cijfers inzichtelijk worden gemaakt: Turkije vormt de op zes na belangrijkste importmarkt en de op vier na belangrijkste exportmarkt van de EU. Toch is de douane-unie nog niet voltooid en lijkt deze schade te ondervinden van kwesties aangaande resterende technische handelsbelemmeringen en de buitensporige toepassing van vrijwaringsmaatregelen.</p>
      <p sl="it">In deze context wil dit voorstel, mede met het oog op het belang van de betrekkingen tussen Turkije en de EU, de nodige aandacht schenken aan de handel en economische betrekkingen tussen beide partijen, waarbij de noodzakelijke maatregelen worden genomen om deze betrekkingen verder te verbeteren en om de douane-unie beter te laten functioneren. Dergelijk optreden zal leiden tot een situatie die voor alle partijen gunstig is en die beide economieën ten goede zal komen.</p>
    </intervention>
    <intervention id="2-363" speaker_id="38595" name="Rovana Plumb" is_mep="True" mode="written">
      <p sl="ro">Ik heb voor dit verslag gestemd vanwege het grote handelsvolume en de stabiele banden die tussen Turkije en de Europese Unie bestaan. Turkije is een van de belangrijkste handelspartners van de EU geworden en is nu de zevende handelspartner wat betreft importen en de vijfde wat betreft exporten. Tweederde van alle directe buitenlandse investeringen komt uit de EU, waardoor Turkije een investeringsbasis voor Europese bedrijven is geworden en in toenemende mate geïntegreerd raakt in de aanbod- en productieketen van de EU, vaak in segmenten die veel toegevoegde waarde produceren. In 2009 exporteerde Turkije voor 33,6 miljard euro aan producten naar de EU en importeerde het voor 40,4 miljard euro aan producten uit de EU. Ik verwelkom het feit dat kleine en middelgrote ondernemingen 99 procent van het bedrijfsleven van Turkije uitmaken en goed zijn voor 70 procent van de werkgelegenheid in Turkije. Turkije moet het initiatief nemen door de intergouvernementele overeenkomst inzake het Nabucco-project snel ten uitvoer te leggen, een gemeenschappelijke energiestrategie vast te stellen en de onderhandelingen over het energiehoofdstuk te openen, waardoor de samenwerking op het gebied van energie nog verder kan worden versterkt. Ik denk dat de economische en handelsbetrekkingen tussen Turkije en de EU de aandacht moeten krijgen die ze verdienen.</p>
    </intervention>
    <intervention id="2-364" speaker_id="28406" name="Miguel Portas" is_mep="True" mode="written">
      <p sl="pt">Dit verslag is een ware ode aan de douane-unie en onvoorwaardelijke vrije handel, aan de vrijhandelsovereenkomsten tussen Turkije en derde landen, aan de overeenkomsten binnen de Wereldhandelsorganisatie en de tenuitvoerlegging van het Nabucco-project. Ofschoon met de amendementen van links enkele verbeteringen in het verslag zijn aangebracht, inzonderheid voor wat betreft de sociaaleconomische situatie, de werkloosheid van jongeren en vrouwen en de vakbondsrechten, alsook een passende verwijzing is opgenomen naar de verplichtingen van Turkije op het gebied van het aanvullend protocol bij de associatieovereenkomst, kunnen wij de tekst niet steunen, omdat hij vanuit structureel oogpunt onverenigbaar is met onze visie. Doel is om van Turkije de achtentwintigste lidstaat van de vrije markt te maken zonder aan het land de rechten en de plichten toe te kennen die een volwaardige lidstaat van de Europese Unie toekomen. Wij verzetten ons tegen deze nieuwe vertragingsstrategie.</p>
    </intervention>
    <intervention id="2-365" speaker_id="28409" name="Raül Romeva i Rueda" is_mep="True" mode="written">
      <p sl="en">De stemming van vandaag over dit verslag onderstreept dat, gelet op de aanzienlijke handelsomvang en de diepgewortelde betrekkingen tussen Turkije en de EU, hun handel en economische betrekkingen de nodige aandacht verdienen, en in dit verband moeten maatregelen worden genomen om deze betrekkingen verder te verbeteren. Tot op heden blijven enkele technische kwesties onopgelost en met het oog daarop dient onmiddellijk actie te worden ondernomen. De douane-unie moet functioneler worden; er zijn hangende kwesties die om directe aandacht vragen en Turkije en de EU dienen hun handelsbeleid verder op elkaar af te stemmen, met name in het kader van vrijhandelsovereenkomsten en regionale handel. Een dergelijk optreden zal tot een situatie leiden die voor alle partijen gunstig is en die beide economieën ten goede zal komen.</p>
    </intervention>
    <intervention id="2-366" speaker_id="4751" name="Bart Staes" is_mep="True" mode="written">
      <p sl="nl">Ik heb het verslag over de handels- en economische relaties met Turkije goedgekeurd. Dit verslag toont duidelijk aan hoe belangrijk de handel tussen de EU en Turkije is. Die bedroeg in 2008 niet minder dan 100 miljard euro. Het verslag legt de vinger op de zere wonde en stipt terecht aan dat er nog heel wat problemen moeten worden opgelost. Het voorliggend verslag somt ze zonder onderscheid op. Terecht wordt herhaald dat het EU-beleid gericht is op de bevordering van "(…) de democratie, de rechtsstaat, de universaliteit en de ondeelbaarheid van de mensenrechten en de fundamentele vrijheden, (…)". Turkije zal ook inspanningen moeten leveren inzake de volledige eerbiediging van vakbondsrechten overeenkomstig de EU-normen en de overeenkomsten van de Internationale Arbeidsorganisatie, zeker wat het organisatie- en stakingsrecht en het recht op collectieve arbeidsovereenkomsten betreft.</p>
      <p sl="nl">Maar van Europese zijde moeten we ook onze verantwoordelijkheid nemen inzake visumliberalisering, niet alleen voor vrachtwagenchauffeurs maar ook voor zakenmensen, toeristen, studenten en ouderen. Onze relatie met Turkije moet fair, rechtvaardig en eerlijk zijn. Dat betekent dat we duidelijk moeten blijven herhalen dat de EU de belofte zal nakomen dat Turkije lid wordt van de EU zodra voldaan is aan alle criteria van Kopenhagen.</p>
    </intervention>
    <intervention id="2-367" speaker_id="96821" name="Rui Tavares" is_mep="True" mode="written">
      <p sl="pt">Dit verslag is een ware ode aan de douane-unie en onvoorwaardelijke vrije handel, aan de vrijhandelsovereenkomsten tussen Turkije en derde landen, aan de overeenkomsten binnen de Wereldhandelsorganisatie en de tenuitvoerlegging van het Nabucco-project. Ofschoon met de amendementen van links enkele verbeteringen in het verslag zijn aangebracht, inzonderheid voor wat betreft de sociaaleconomische situatie, de werkloosheid van jongeren en vrouwen en de vakbondsrechten, alsook een passende verwijzing is opgenomen naar de verplichtingen van Turkije op het gebied van het aanvullend protocol bij de associatieovereenkomst, kunnen wij de tekst niet steunen, omdat hij vanuit structureel oogpunt onverenigbaar is met onze visie. Doel is om van Turkije de achtentwintigste lidstaat van de vrije markt te maken zonder aan het land de rechten en de plichten toe te kennen die een volwaardige lidstaat van de Europese Unie toekomen. Wij verzetten ons tegen deze nieuwe vertragingsstrategie.</p>
    </intervention>
    <intervention id="2-368" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Ik heb vóór de resolutie over handel en economische betrekkingen met Turkije gestemd omdat dit land niet alleen kandidaat is om tot de EU toe te treden, maar ook een strategische partner van de EU is. De douane-unie met Turkije behoort tot de meest hechte en geavanceerde handelsbetrekkingen die de EU met derde landen kan hebben. De EU is verantwoordelijk voor 88 procent van de totale directe buitenlandse investeringen in Turkije. Gezien zijn geostrategische ligging is Turkije een van de landen die een belangrijke bijdrage kunnen leveren aan de diversificatie van de energiebronnen en aanvoerroutes van de EU. In dit verband wil ik met klem wijzen op het belang van het Nabucco-project, en we roepen Turkije op om de intergouvernementele overeenkomst inzake het Nabucco-project ten uitvoer te leggen. Ook moedigen we Turkije aan om te investeren in het enorme potentieel dat zijn hernieuwbare energiebronnen bieden. Het Zwarte Zeegebied is door de nabijheid van de Kaspische Zee, het Midden-Oosten en Centraal-Azië van groot geostrategisch belang voor de energiezekerheid en de diversificatie van de energievoorziening van de EU. De EU is na de toetreding van Roemenië en Bulgarije een belangrijke speler in de regio geworden. In die context denk ik dat de EU een strategie voor de Zwarte Zee moet ontwikkelen waarin ook Turkije een belangrijke rol moet krijgen.</p>
    </intervention>
    <intervention id="2-370" speaker_id="1941" name="Roberta Angelilli" is_mep="True" mode="written">
      <p sl="it">Het behoud van de biodiversiteit en de ecosystemen is een noodzaak die wij negeren, of beter gezegd, waar wij niet de noodzakelijke aandacht aan besteden.</p>
      <p sl="it">Enkele studies lijken erop te wijzen dat de vermindering van de welvaart als gevolg van het biodiversiteitverlies momenteel ongeveer 50 miljard euro per jaar bedraagt, maar het betreft hier in wezen een milieukwestie en geen economische kwestie. De Verenigde Naties hebben 2010 uitgeroepen tot het Jaar van de biodiversiteit en leggen daarbij de nadruk op het internationale karakter en het grote belang van dit thema, vooral middels het behalen van de millenniumontwikkelingsdoelstellingen. Ook de EU heeft zich ertoe verbonden om de bescherming van de biodiversiteit op te nemen in talrijke communautaire beleidssectoren. Daarnaast heeft de EU de Habitatrichtlijn aangenomen waarmee een milieunetwerk van speciale beschermingszones, "Natura 2000" genoemd, werd opgericht.</p>
      <p sl="it">Ik vind dat alle lidstaten de biodiversiteit beter moeten beheren en beschermen door het platteland en de beschermde gebieden in stand te houden en door zich in te zetten voor de instandhouding en ontwikkeling van de continuïteit tussen beschermde gebieden, zowel op land als op zee, en landbouwgebieden met een grote natuurwaarde. Daarnaast moet de EU meer middelen beschikbaar stellen voor onderzoek en nieuwe initiatieven en meer aandacht schenken aan de naleving van alle Europese verordeningen en richtlijnen die in het bijzonder het behoud van de biodiversiteit betreffen.</p>
    </intervention>
    <intervention id="2-371" speaker_id="28422" name="Alfredo Antoniozzi" is_mep="True" mode="written">
      <p sl="it">Ik heb voor het verslag van mevrouw De Lange gestemd omdat ik denk dat er nog veel kan worden gedaan voor het behoud van de biodiversiteit. In het bijzonder sta ik volledig achter de passage in het verslag waarin bevestigd wordt dat "er voor een succesvolle bestrijding van de drievoudige crisis – voedsel, biodiversiteitverlies en klimaatverandering – een coherente aanpak nodig is en een toekomstige biodiversiteitsstrategie van de EU die volledig gecoördineerd is met de strategieën inzake armoede- en hongerbestrijding en met het oog op de afzwakking van en aanpassing aan de klimaatverandering".</p>
    </intervention>
    <intervention id="2-372" speaker_id="96862" name="Sophie Auconie" is_mep="True" mode="written">
      <p sl="fr">In dit initiatiefverslag van het Parlement wordt het gebrek aan vooruitgang op het gebied van de bescherming van biodiversiteit betreurd. Door een gebrek aan politieke wil, financiering, omzetting van Europese wetgeving, enzovoorts, is de absoluut minimale doelstelling voor het stoppen van het biodiversiteitsverlies voor 2010 niet bereikt en verschoven naar 2020. In dit verslag wordt vervolgens een lijst maatregelen voorgesteld om ervoor te zorgen dat dit urgente doel wordt bereikt. Aangezien de staat waarin ons milieu verkeert mij ter harte gaat en ik de benadering van de rapporteur, mevrouw de Lange, ondersteun, heb ik voor dit verslag gestemd.</p>
    </intervention>
    <intervention id="2-373" speaker_id="96846" name="George Becali" is_mep="True" mode="written">
      <p sl="ro">Ik heb met volle overtuiging mijn steun en mijn stem aan dit verslag gegeven. We moeten actie ondernemen om het verlies aan biodiversiteit als gevolg van menselijk handelen een halt toe te roepen. We betreuren het allemaal dat noch de doelstellingen van de agenda van Gotenburg, noch die van Natura 2000 zijn verwezenlijkt. In mijn visie moeten boeren een belangrijke rol spelen bij het verwezenlijken van de doelstellingen op het gebied van biodiversiteit. Ook ben ik van mening dat er extra geld moet worden uitgetrokken voor programma’s die gericht zijn op de instandhouding van de biodiversiteit.</p>
    </intervention>
    <intervention id="2-374" speaker_id="96849" name="Alain Cadec" is_mep="True" mode="written">
      <p sl="fr">Het tempo waarin het verlies aan biodiversiteit zich voltrekt, is alarmerend. De rapporteur schat dat soorten vijftig tot duizend keer sneller uitsterven dan normaal. Op Europees niveau heeft het netwerk ‘Natura 2000’ als doelstelling om bij te dragen aan de handhaving van de biodiversiteit door natuurlijke habitats en wilde flora en fauna te behouden. De rapporteur betreurt evenwel terecht de verschillen tussen de lidstaten in omzetting en interpretatie van de Natura 2000-richtlijnen. De versnippering van de financiering op het gebied van biodiversiteit is ook zorgwekkend. Het merendeel van de uitgaven wordt feitelijk verdeeld onder de ELFPO-fondsen, het gemeenschappelijk visserijbeleid, het cohesiebeleid en het zevende kaderprogramma voor onderzoek. In het volgende meerjarig financieel kader zullen er synergieën moeten worden gevonden. Tot slot verwelkom ik de recente mededeling van de Commissie over een langetermijnstrategie voor de biodiversiteit. Het is te hopen dat deze mededeling en de raadpleging die ermee verband houdt, zullen leiden tot de formulering van precieze beleidsdoelstellingen en tot passende maatregelen op Europees niveau.</p>
    </intervention>
    <intervention id="2-375" speaker_id="96867" name="Maria Da Graça Carvalho" is_mep="True" mode="written">
      <p sl="pt">Door de mislukkingen in de strijd tegen het verlies van biodiversiteit is een Europese respons dringend noodzakelijk geworden. Ik ben van mening dat deze resolutie hiertoe bijdraagt. Daarom ben ik ingenomen met het duidelijke standpunt dat in de tekst wordt verdedigd, namelijk dat het tot staan brengen van het biodiversiteitsverlies het absolute minimumambitieniveau is dat voor 2020 moet worden gerealiseerd. Om die doelstelling te behalen zijn diverse maatregelen nodig, waarvan de resolutie er een aantal aandraagt. Ik onderstreep hier de verbetering van de grensoverschrijdende samenwerking en de erkenning van de waarde van biodiversiteit, met name vanuit economisch en milieuoogpunt. In dit verband benadruk ik enerzijds het belang van biodiversiteit en veerkrachtige ecosystemen voor de beperking van en aanpassing aan de klimaatverandering. Anderzijds vind ik het relevant dat in deze resolutie wordt erkend dat duurzame economische ontwikkeling en natuurbehoud hand in hand moeten gaan en dat de ontwikkeling van milieu-infrastructuren mogelijkheden opent voor het scheppen van werkgelegenheid.</p>
    </intervention>
    <intervention id="2-376" speaker_id="96775" name="Lara Comi" is_mep="True" mode="written">
      <p sl="it">Mevrouw de Voorzitter, dames en heren, de Europese Unie beschikt over enorme natuurlijke rijkdommen in de vorm van bossen, boomsoorten en land- en zeedieren, die hun voedsel vinden in een breed scala uiteenlopende klimaatomstandigheden maar soms in hun groei belemmerd worden door wangedrag. Gelukkig zijn er enige tijd geleden beperkingen vastgesteld en zijn de factoren die het behoud van deze enorme rijkdommen belemmeren verminderd.</p>
      <p sl="it">Toch zou het goed zijn om biodiversiteit te zien als een perfect mechanisme voor onderlinge controle tussen dieren, planten en mineralen. Biodiversiteit maakt het mogelijk om het evenwicht te behouden, hetgeen ten goede komt aan gevarieerde voeding, bepaalde natuurrampen kan helpen voorkomen en bijdraagt aan de strijd tegen klimaatverandering en de uitstoot van broeikasgassen. Ik steun dit verslag omdat het een eerste stap is in de overgang van de beginselverklaringen, waar wij vanzelfsprekend bijna allemaal achter staan, naar concrete maatregelen voor het behoud van de biodiversiteit.</p>
    </intervention>
    <intervention id="2-377" speaker_id="4335" name="Marielle De Sarnez" is_mep="True" mode="written">
      <p sl="fr">De cijfers over de ontwikkeling van de biodiversiteit zijn buitengewoon zorgwekkend. Tussen nu en 2050 zouden soorten tien keer zo snel kunnen verdwijnen. In Europa worden 42 procent van de zoogdieren, 43 procent van de vogels, 45 procent van de vlinders, 30 procent van de amfibieën, 45 procent van de reptielen en 52 procent van de zoetwatervissen met uitsterven bedreigd. Deze toestand is onaanvaardbaar, niet alleen vanuit ethisch, maar ook vanuit ecologisch en economisch standpunt. De Commissie moet er daarom voor zorgen dat biodiversiteit beter worden geïntegreerd in de verschillende beleidsterreinen, in het bijzonder landbouw, regionaal beleid, ontwikkelingssamenwerking en onderzoek en ontwikkeling. Tevens moet de Unie streven naar een versterking van de internationale inspanningen om het verlies van biodiversiteit tot staan te brengen en aldus bij te dragen aan de verwezenlijking van de millenniumontwikkelingsdoelstellingen in 2015. Het Europees Parlement heeft dit verslag vrijwel unaniem aangenomen en moet tijdens de debatten over de hervorming van het gemeenschappelijk landbouwbeleid, het visserijbeleid of de nieuwe financiële vooruitzichten, dienovereenkomstig handelen.</p>
    </intervention>
    <intervention id="2-378" speaker_id="96914" name="Anne Delvaux" is_mep="True" mode="written">
      <p sl="fr">Het is niet alleen onze morele plicht om het verlies van biodiversiteit een halt toe te roepen – aangezien het concept rentmeesterschap van ons eist dat we onze planeet in een dergelijke staat houden dat hij tegemoet kan komen aan de noden van de toekomstige generaties – maar ook iets dat voortvloeit uit ecologische en economische feiten. Recente studies hebben aangetoond dat de financiële kosten van biodiversiteitsverlies zo’n 50 miljard euro per jaar bedragen (ofwel iets minder dan 1 procent van het bbp van de EU) en in 2050 tot 14 000 miljard euro – ofwel 7 procent van het jaarlijkse geschatte bbp – zullen zijn opgelopen. Het is van cruciaal belang dat de EU een actieve rol speelt bij de beslissingen die op mondiaal niveau worden genomen met betrekking tot de visie en de doelstellingen op het gebied van biodiversiteit na 2010. Het was dus noodzakelijk om, overeenkomstig het vandaag ter stemming voorgelegde verslag, een visie en doelstellingen uit te werken met betrekking tot het behoud en het duurzame gebruik van biodiversiteit in de EU na 2010.</p>
    </intervention>
    <intervention id="2-379" speaker_id="28310" name="Edite Estrela" is_mep="True" mode="written">
      <p sl="pt">Ik heb voor het verslag over de tenuitvoerlegging van de EU-wetgeving tot behoud van de biodiversiteit gestemd omdat er ambitieuze maatregelen nodig zijn om het biodiversiteitsverlies tot staan te brengen en de ecosystemen te herstellen, met name via integratie van deze maatregelen in het sectorale beleid van de Europese Unie, zodat de biodiversiteit erkend wordt als een essentieel onderdeel van de beperking van en aanpassing aan de klimaatverandering.</p>
    </intervention>
    <intervention id="2-380" speaker_id="96977" name="Diogo Feio" is_mep="True" mode="written">
      <p sl="pt">Zoals de rapporteur zegt bedreigt het verlies van biodiversiteit onze voedselvoorziening, de mogelijkheden voor recreatie en toerisme, het vermogen om de klimaatverandering aan te pakken en onze bronnen van hout, geneesmiddelen en energie. Daarmee onderschrijf ik dat de Europese Unie over de gehele lijn, en met bijzondere aandacht voor alle terreinen die onder het EU-beleid vallen, een duurzame strategie voor de bescherming van biodiversiteit en het behoud van de ecosystemen moet ontwikkelen. Volgens mij is dat met name relevant voor de landbouw en de visserij. Ik volg dan ook nauwlettend de hervormingen die in het gemeenschappelijk visserijbeleid en het gemeenschappelijk landbouwbeleid op stapel staan, want een passend en duurzaam behoud van de biodiversiteit is weliswaar essentieel en wenselijk, maar mag de duurzaamheid en de ontwikkeling van de landbouw- en visserijactiviteiten niet in het gedrang brengen.</p>
    </intervention>
    <intervention id="2-381" speaker_id="96899" name="José Manuel Fernandes" is_mep="True" mode="written">
      <p sl="pt">De Verenigde Naties hebben 2010 uitgeroepen tot het Internationale Jaar van de biodiversiteit. Helaas zal de Europese Unie haar biodiversiteitdoelstelling voor 2010 niet halen. Het verlies van biodiversiteit neemt in een alarmerend tempo toe. Het tempo waarin het biodiversiteitsverlies zich voltrekt, zal tegen 2050 naar verwachting tien keer zo hoog liggen. In de Europese Unie wordt 42 procent van de zoogdieren, 43 procent van de vogels, 45 procent van de vlinders, 30 procent van de amfibieën, 45 procent van de reptielen en 52 procent van de zoetwatervissen met uitsterven bedreigd. In haar tussentijdse beoordeling van de uitvoering van het biodiversiteitsactieplan in 2008 stelt de Commissie dat 50 procent van de soorten en mogelijk tot 80 procent van de habitattypes waarvan de instandhouding van Europees belang is, een ongunstige instandhoudingstatus hebben. Het is niet alleen uit moreel, maar ook uit ecologisch en economisch oogpunt, onaanvaardbaar dat het verlies van biodiversiteit aanhoudt, aangezien deze ontwikkeling toekomstige generaties berooft van de voordelen van gezonde biodiversiteit. Het is onontbeerlijk dat de Europese beleidsmaatregelen ter bescherming van de biodiversiteit onderling worden gecoördineerd en worden geïntegreerd in andere sectorale beleidsterreinen zoals landbouw, bosbouw, visserij en preventie van natuurrampen, teneinde een maximale bescherming van de biodiversiteit te waarborgen.</p>
    </intervention>
    <intervention id="2-382" speaker_id="96706" name="João Ferreira" is_mep="True" mode="written">
      <p sl="pt">Dit verslag vestigt duidelijk de aandacht op diverse belangrijke kwesties: onvolledige uitvoering van de wetgeving, onvolledige en gebrekkige integratie in het sectorale beleid, onvoldoende wetenschappelijke kennis en lacunes in gegevens, gebrek aan politieke wil, ontoereikende financiële middelen en het ontbreken van aanvullende, op efficiëntie gerichte instrumenten om specifieke problemen zoals invasieve uitheemse soorten aan te pakken.</p>
      <p sl="pt">Over het geheel genomen onderschrijven wij de zorgpunten en de eisen die in het verslag worden verwoord. Wij stellen vast dat in verschillende onderdelen van de tekst voorstellen zijn opgenomen die wij tijdens het debat in de Commissie milieubeheer, volksgezondheid en voedselveiligheid hebben geformuleerd, met name de suggesties betreffende financiering en integratie van biodiversiteit in het relevante sectorale beleid.</p>
      <p sl="pt">We kunnen echter niet nalaten te onderstrepen en resoluut te verwerpen dat in het verslag, al zij het terloops en als element waarover moet worden nagedacht, een verwijzing is opgenomen naar mogelijke innovatieve systemen voor de betaling van ecosysteemdiensten. Dat is een onaanvaardbare commercialisering van de natuur. Het verlies van biodiversiteit is een van de gevolgen van een systeem – het kapitalisme – dat gebaseerd is op de exploitatie en commercialisering van de natuur en haar rijkdommen en geen rekening houdt met hun natuurlijk regeneratievermogen.</p>
      <p sl="pt">Het zal onmogelijk blijken om in het kader van dit systeem een rechtvaardige en doeltreffende oplossing te vinden voor dit probleem en andere milieuvraagstukken.</p>
    </intervention>
    <intervention id="2-383" speaker_id="2025" name="Françoise Grossetête" is_mep="True" mode="written">
      <p sl="fr">Ik heb voor dit initiatiefverslag gestemd omdat de Europese Unie alles in het werk moet stellen om het verlies van biodiversiteit tussen nu en 2020 een halt toe te roepen en ecosystemen te herstellen. Ik betreur het ten zeerste dat de doelstelling om het verlies van biodiversiteit voor 2010 een halt toe te roepen, niet is bereikt. De Commissie moet zorgen voor een betere integratie van de biodiversiteit in de andere beleidsterreinen van de Unie, in het bijzonder landbouw, bosbouw, visserij, regionaal- en cohesiebeleid, industrie, ontwikkelingssamenwerking en onderzoek en innovatie.</p>
      <p sl="fr">Met publieke uitgaven alleen kunnen we de voornaamste doelstelling van de Unie niet verwezenlijken. Daarom dient de sociale verantwoordelijkheid van bedrijven ook in dit aspect van de biodiversiteit worden geïntegreerd.</p>
    </intervention>
    <intervention id="2-384" speaker_id="96881" name="Elie Hoarau" is_mep="True" mode="written">
      <p sl="fr">80 procent van de biodiversiteit van de Franse Republiek bevindt zich in zijn overzeese gebiedsdelen (ultraperifere regio’s en LGO’s); 42 procent van het eiland Réunion is onlangs door UNESCO uitgeroepen tot Werelderfgoed. Dat zijn stuk voor stuk redenen voor de Europese Unie om een bijzondere inspanning te leveren voor de bescherming van de biodiversiteit en om dit reële potentieel te stimuleren in de ultraperifere regio’s en de LGO’s. De Franse ultraperifere regio’s en de Europese LGO’s maken echter geen deel uit van de programma’s Natura 2000 en Life+. Deze tekortkoming moet worden verholpen.</p>
      <p sl="fr">Om die reden heb ik voorgesteld een specifieke begrotingslijn op te nemen in de ontwerpbegroting 2011. Met deze begrotingslijn zal een specifiek programma, BEST geheten, in het leven kunnen worden geroepen dat bestemd zal zijn voor de overzeese gebiedsdelen en de LGO’s en gericht zal zijn op de bescherming en bevordering van de biodiversiteit. Dit programma werd bepleit aan het einde van de Réunion-conferentie en heeft de steun gekregen van de Europese Raad onder Frans voorzitterschap. Het is tijd dat dit initiatief daadwerkelijk het licht ziet.</p>
    </intervention>
    <intervention id="2-385" speaker_id="2338" name="Ian Hudghton" is_mep="True" mode="written">
      <p sl="en">Dit verslag heeft betrekking op een zeer breed onderwerp, en het behoud van biodiversiteit bestrijkt tal van beleidsterreinen. Veel milieukwesties zijn zodanig van aard dat optreden op EU-niveau gerechtvaardigd is. Tegelijkertijd kunnen veel kwesties het beste op een meer lokaal niveau worden behandeld en dient het subsidiariteitsbeginsel volledig te worden gerespecteerd. In dit verslag wordt om duidelijk optreden op een aantal terreinen verzocht en het is belangrijk dat zowel de Commissie als de lidstaten hiervan nota nemen.</p>
    </intervention>
    <intervention id="2-386" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb ingestemd met dit verslag omdat achteruitgang van de biodiversiteit een ernstige bedreiging is. Biodiversiteit is van cruciaal belang voor een evenwichtige ontwikkeling en armoedebestrijding en essentieel voor onze planeet, het menselijk welzijn, het overleven en de culturele integriteit. De biodiversiteit is echter als gevolg van menselijk handelen in een ongekend tempo aan het verdwijnen. Het zou mogelijk zijn deze tendens te veranderen als lokale bevolkingsgroepen zouden kunnen profiteren van behoud van biodiversiteit en evenwichtig gebruik. Het is opmerkelijk dat de diverse sectoren meestal verlies van biodiversiteit veroorzaken, omdat onvoldoende rekening wordt gehouden met de aspecten van biodiversiteit in de sectorale beleidsvormen, zoals behoud van natuurlijke hulpbronnen, landbouw- en visserijbeleid, regionaal beleid en ruimtelijke ordening, bosbouw, energie en vervoer, toerisme, ontwikkeling en economische samenwerking. Het is in het bijzonder relevant en noodzakelijk om de teruggang van de biodiversiteit in Europa te stoppen. Verschillende soorten nationaal, EU- en Europees beleid brengen deze doelstelling dichterbij. Veel van dat beleid heeft betrekking op speciale maatregelen voor de bescherming van de belangrijkste soorten en habitats, maar voor het behoud van de biodiversiteit is het allerbelangrijkste dat rekening wordt gehouden met de behoeften van biodiversiteit via de opstelling en uitvoering van een gericht beleid voor de diverse sectoren. Ik ben blij met de doelstelling om in de EU tot 2020 een halt toe te roepen aan het verlies van biodiversiteit en ecosysteemdiensten en deze voor zover mogelijk te herstellen, en om de bijdrage van de EU aan het voorkomen van wereldwijd biodiversiteitsverlies te verhogen.</p>
    </intervention>
    <intervention id="2-387" speaker_id="96882" name="Elisabeth Köstinger" is_mep="True" mode="written">
      <p sl="de">2010 is het jaar van de biodiversiteit. Het Parlement zet met het verslag van Esther de Lange een positieve stap voor de bescherming van de biodiversiteit. Ik sta achter dit toekomstgerichte verslag omdat ik ervan overtuigd ben dat initiatieven tot instandhouding van de biologische verscheidenheid onmisbaar zijn om in de toekomst conflicten te kunnen voorkomen. Een intact milieu, biodiversiteit, bescherming van vruchtbare grond en schoon water zijn noodzakelijke voorwaarden om de voedselvoorziening van de wereldbevolking ook voor komende generaties te kunnen waarborgen. Biodiversiteit is zonder de rol van landbouwers echter ondenkbaar. Door het binden van CO2 in de bodem of door de toepassing van natuurvriendelijke methoden draagt de landbouw nu al in grote mate bij tot de milieu- en klimaatbescherming. Opdat de landbouwers deze inspanningen in het algemeen belang kunnen blijven leveren moet hiervoor meer waardering worden getoond en steun worden verleend. Tegen de achtergrond van de toenemende bodemafdekking voor de aanleg van straten, gebouwen en industriële installaties zijn maatregelen nodig om te garanderen dat in heel Europa landbouw wordt bedreven.</p>
    </intervention>
    <intervention id="2-388" speaker_id="96816" name="Giovanni La Via" is_mep="True" mode="written">
      <p sl="it">Ik heb voor de ontwerpresolutie gestemd omdat ik vind dat de strijd tegen biodiversiteitverlies en tegen de voortdurende achteruitgang van de ecosystemen, aan de hand van een strategie voor duurzame ontwikkeling, tot de prioriteiten van de wetgevingsactiviteiten van de Europese Unie moeten behoren. Biodiversiteit is essentieel voor het voortbestaan van het menselijk leven op aarde en voor het welzijn van toekomstige generaties. Juist om die reden heb ik voor de ontwerpresolutie gestemd.</p>
      <p sl="it">Als wij niet de nodige maatregelen treffen om het door de mens veroorzaakte biodiversiteitverlies te stoppen, dan hebben we, volgens ons bekende gegevens, voor 2050 te maken met een dusdanig verarmde natuur dat de schade niet meer te repareren is. De EU hanteert de minimumdoelstelling dat het biodiversiteitverlies uiterlijk in 2020 tot staan moet zijn gebracht. Dit doet zij middels een coherente aanpak die volledig gecoördineerd is met de strategieën inzake armoede- en hongerbestrijding en met het oog op de afzwakking van de klimaatverandering. Voorts hebben wij de Commissie verzocht te zorgen voor verdere integratie van de biodiversiteit in de andere beleidsvormen van de EU.</p>
      <p sl="it">Naast het bekende LIFE-programma moeten we nieuwe instrumenten vaststellen die in synergie met het visserij-, landbouw- en het algemene milieubeleid worden toegepast. Tot slot ben ik het volledig eens met het opzetten van een uitgebreide voorlichtingscampagne over dit onderwerp voor de Europese burger.</p>
    </intervention>
    <intervention id="2-389" speaker_id="96978" name="Nuno Melo" is_mep="True" mode="written">
      <p sl="pt">Het snelle tempo van het door de mens veroorzaakte biodiversiteitsverlies is verontrustend. Biodiversiteit moet worden beschouwd als de meest betrouwbare barometer voor de toestand van het milieu. Gelet op het feit dat het biodiversiteitsverlies in de Europese Unie alarmerende proporties aanneemt, aangezien 42 procent van de zoogdieren, 43 procent van de vogels, 45 procent van de vlinders, 30 procent van de amfibieën, 45 procent van de reptielen en 52 procent van de zoetwatervissen met uitsterven wordt bedreigd, ben ik dan ook van oordeel dat de recentelijk ten uitvoer gelegde wetgeving essentieel en onontbeerlijk is en zelfs nog versterkt moet worden. Ik heb in overeenstemming hiermee gestemd.</p>
    </intervention>
    <intervention id="2-390" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Ik ben het volledig eens met de auteurs van het verslag dat de instandhouding van biodiversiteit niet alleen een morele plicht is, maar ook ecologische en economische waarde heeft en cruciaal is voor de afzwakking van de klimaatverandering. De voorstellen voor wijziging van het Natura 2000-programma acht ik juist.</p>
      <p sl="pl">Ik denk hierbij vooral aan de voorstellen die de nadruk leggen op de totstandbrenging van veerkrachtige ecosystemen die stressbestendig zijn en waardevolle ecosysteemdiensten leveren, en niet aan de voorstellen die zich richten op de instandhouding van habitats en op bescherming van de soorten in het kader van dit programma. Tegelijkertijd moeten we ook begrip opbrengen voor het gezichtspunt van landen die grote infrastructuurprojecten uitvoeren. Het uitwerken van een intelligent compromis tussen milieubescherming en ontwikkeling van infrastructuur is onontkoombaar. De ontwikkeling mag niet ten koste gaan van de natuur, maar anderzijds mag de natuur de ontwikkeling niet in de weg staan.</p>
    </intervention>
    <intervention id="2-391" speaker_id="97197" name="Alfredo Pallone" is_mep="True" mode="written">
      <p sl="it">Ik steun het verslag van mevrouw De Lange, omdat het een gevoelig onderwerp behandelt dat van essentieel belang is voor het overleven van onze planeet en dus ook voor toekomstige generaties. De noodzaak om biodiversiteit te behouden en te voorkomen dat deze verdwijnt, ligt ook aan de basis van het beleid tot aanpassing aan de klimaatverandering, van de wereldwijde strijd tegen honger en van de ondersteuning van de voedselzekerheid.</p>
      <p sl="it">Daarom moet het Parlement de koe bij de horens vatten, met name in het licht van de mislukte doelstelling om het biodiversiteitverlies tegen 2010 tot staan te brengen, die nu in overeenstemming met de richtsnoeren van de Raad en de Commissie tot 2020 is uitgesteld. Ik ben het eens met de waarschuwing waarmee de rapporteur alle instellingen, waaronder de lidstaten, oproept het voortouw te nemen en serieus plaatselijk beleid tot uitvoering van de communautaire richtsnoeren te introduceren.</p>
    </intervention>
    <intervention id="2-392" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ik ben bijzonder ingenomen met dit verslag over de tenuitvoerlegging van de EU-wetgeving tot behoud van de biodiversiteit. Het verslag is het resultaat van het feit dat wij allen hiervan het belang onderkennen voor de economie, de samenleving en het milieu en voor diverse sectoren zoals landbouw, visserij en toerisme, en het onderstreept dit belang.</p>
      <p sl="pt">Ik wil hier vandaag een ander element in de verf zetten, dat wel in het debat aanwezig was, maar onvoldoende aandacht heeft gekregen, namelijk de intrinsieke waarde van biodiversiteit en onze morele plicht om de biodiversiteit te beschermen en te verdedigen. De mens, die de grootste macht over de biodiversiteit heeft, draagt tevens de grootste verantwoordelijkheid voor het behoud ervan. Hij moet deze nalatenschap die hem te beurt is gevallen, doorgeven aan toekomstige generaties, die er op hun beurt van mogen genieten en voor moeten zorgen. De Europese Unie komt met de tenuitvoerlegging van wetgeving tot behoud van de biodiversiteit dus haar plicht na, en dat verdient uiteraard mijn steun.</p>
    </intervention>
    <intervention id="2-393" speaker_id="36392" name="Aldo Patriciello" is_mep="True" mode="written">
      <p sl="it">Het biodiversiteitverlies voltrekt zich in een alarmerend tempo: wereldwijd ligt het huidige tempo van uitsterven van soorten veel hoger dan normaal. De Commissie stelt dat 50 proces van de soorten en mogelijk tot 80 procent van de habitattypes van Europees instandhoudingsbelang aan het verdwijnen is.</p>
      <p sl="it">De doelstelling om het biodiversiteitverlies tot staan te brengen is zeer belangrijk in het licht van de klimaatverandering, aangezien terrestrische en mariene ecosystemen ongeveer de helft van de door de mens veroorzaakte CO2-uitstoot opnemen. Naar mijn mening hebben internationale en Europese initiatieven en overeenkomsten om het verlies van biodiversiteit tot staan te brengen helaas niet veel resultaat opgeleverd en lijken de Europese burgers hiervan onvoldoende op de hoogte te zijn gebracht.</p>
      <p sl="it">Dit jaar zijn nieuwe initiatieven ontplooid om de achteruitgang van de ecosystemen tot staan te brengen. De Commissie heeft vier beleidsopties gepresenteerd, waaronder het wereldwijde herstel van de biodiversiteit. Ik hoop dat er tegen het eind van 2010 een nieuwe EU-strategie inzake biodiversiteit bekend wordt gemaakt die ook enkele wetgevingsvoorstellen bevat. Verder bereikte de Raad Milieu op 15 maart overeenstemming over een nieuwe hoofddoelstelling om de achteruitgang van ecosystemen in de EU uiterlijk in 2020 tot staan te brengen.</p>
    </intervention>
    <intervention id="2-394" speaker_id="38595" name="Rovana Plumb" is_mep="True" mode="written">
      <p sl="ro">2010 is wereldwijd uitgeroepen tot het Jaar van de biodiversiteit. Biodiversiteit is het natuurlijk kapitaal van de wereld en als dusdanig van essentieel belang voor het voortbestaan van het menselijk leven op aarde en voor het welzijn van de samenlevingen, zowel direct als indirect door de ecosysteemdiensten waarin biodiversiteit voorziet. Ik wil met nadruk wijzen op het belang van het in stand houden van de biodiversiteit bij de uitvoering van de EU 2020-strategie, niet alleen vanwege de werkgelegenheid die dit kan genereren, maar ook vanwege de bijdrage die het kan leveren aan een efficiënt en duurzaam gebruik van natuurlijke hulpbronnen. Ik maak me zorgen over het feit dat we de algemene doelstelling om de snelheid waarmee de biodiversiteit terugloopt tegen 2010 te verminderen, zoals deze is vastgesteld tijdens de in 2002 gehouden wereldtop over duurzame ontwikkeling, niet hebben verwezenlijkt, zoals ik ook vrees dat we de doelstelling om in 2015 de armoede en de honger te hebben teruggedrongen en de gezondheid en het welzijn van mensen te hebben verbeterd, in overeenstemming met de millenniumontwikkelingsdoelstellingen, niet gaan halen. Ik denk dat de belangrijkste reden voor de passiviteit van de Europese burgers in de strijd tegen het verlies aan biodiversiteit gebrek aan kennis is, zoals is gebleken in een recente Eurobarometerenquête: slechts 38 procent van de Europeanen is goed bekend met de term ‘biodiversiteit’, terwijl 28 procent het woord kent maar niet weet wat het betekent en 17 procent denkt dat het verlies aan biodiversiteit al gevolgen voor zijn of haar leven heeft.</p>
    </intervention>
    <intervention id="2-395" speaker_id="97022" name="Robert Rochefort" is_mep="True" mode="written">
      <p sl="fr">Menselijke activiteiten veroorzaken een terugloop in biodiversiteit, die zich in een schrikbarend tempo voltrekt. In Europa wordt bijna de helft van de zoogdieren bedreigd en voor vogels geldt hetzelfde. Als deze ontwikkeling zich voortzet met de snelheid die de afgelopen tientallen jaren is waargenomen, zal een onherstelbaar beschadigde leefomgeving het gevolg zijn. Aangezien de huidige situatie mij diepe zorgen baart en in de huidige politieke agenda niet de urgentie is terug te vinden die de strijd tegen het verlies van biodiversiteit verdient, geef ik mijn steun aan het verslag van mijn collega Esther de Lange. In het verslag worden diverse ideeën naar voren gebracht voor een intensivering van de strijd tegen het verlies van biodiversiteit in Europa, en het bevat de oproep tot het ontwikkelen van specifiek beleid ter ondersteuning van zowel publieke als private investeringen die een positief effect hebben op de biodiversiteit, terwijl schadelijke investeringen worden ontmoedigd. Duidelijk is dat om werkelijk efficiënt te zijn, deze strijd van de EU gepaard moet gaan met internationaal optreden. Het is tevens onontbeerlijk dat de Commissie en de lidstaten steun geven aan de opneming van de bescherming van biodiversiteit in de mondiale processen, zoals de millenniumontwikkelingsdoelstellingen.</p>
    </intervention>
    <intervention id="2-396" speaker_id="28409" name="Raül Romeva i Rueda" is_mep="True" mode="written">
      <p sl="fr">De Unie moet de verantwoordelijkheid op zich nemen voor het fiasco waarop de 2010-strategie van de strijd tegen het verlies van biodiversiteit is uitgedraaid. Het is nu aan alle besluitvormers om te voorkomen dat tussen nu en 2020 dezelfde fouten worden gemaakt en om zich niet te beperken tot intentieverklaringen, maar over te gaan tot daden. Daarom roept het Parlement met name op om drie cruciale maatregelen met spoed uit te voeren: invoering van een geïntegreerde benadering op alle beleidsterreinen (landbouw, visserij, vervoer, industrie, enz.), stopzetting van de schendingen van Europese milieuwetgeving door de lidstaten en toewijzing van 0,3 procent van het bbp aan maatregelen ter bescherming van de biodiversiteit.</p>
      <p sl="fr">De aanneming door het Parlement van dit verslag is een uitstekend begin. Het is nu aan de Raad en de Commissie om er iets meet te doen en om er zonder verdere omhaal voor te zorgen dat de impasse rond de kaderrichtlijn bodembescherming wordt opgelost, dat er een deugdelijke financiering is voor het beheer van de Natura 2000-gebieden en dat de bio-afhankelijkheid van staatssteun van kracht wordt. Laat ons niet verhullen dat er nog impasses zijn. Het succes van een strategie die erop is gericht het verlies aan biodiversiteit een halt toe te roepen is immers mede afhankelijk van een diepgaande herbezinning op ons economische ontwikkelingsmodel.</p>
    </intervention>
    <intervention id="2-397" speaker_id="4751" name="Bart Staes" is_mep="True" mode="written">
      <p sl="nl">Ik keurde de resolutie over biodiversiteit, de verscheidenheid aan plant- en diersoorten, goed omdat ze de regeringsleiders tot actie aanspoort. 2010 is het jaar van de biodiversiteit. De afgelopen 40 jaar is die met een derde afgenomen. Bijna de helft van alle zoogdieren en vogels wordt met uitsterven bedreigd. Het EP wil dat tegen 2020 de achteruitgang van biodiversiteit tot stilstand wordt gebracht.</p>
      <p sl="nl">Daarom moeten wij vanaf nu een biodiversiteitstoets uitvoeren op alle Europese subsidies en beleidsprogramma´s, zodat geld vloeit naar maatregelen die positief uitpakken voor het milieu. Half oktober vindt de tiende bijeenkomst van het Verdrag inzake Biologische Diversiteit plaats. Problematisch daarbij is dat de Europese milieuministers pas vier dagen voordat deze biodiversiteitconferentie begint, het Europese standpunt zullen vaststellen. Al op de CITES-conferentie half maart 2010 bleek dat ruimer overleg vooraf echt noodzakelijk is. Vier dagen voor de start van een conferentie komen tot een gemeenschappelijke houding van de EU, is echt te laat om allianties te kunnen sluiten met gelijkgestemde landen. Het biodiversiteitsvraagstuk moet hoger op het Europese prioriteitenlijstje. De bescherming van biodiversiteit moet geïntegreerd worden in het landbouw- en visserijbeleid en er moeten voldoende financiële middelen beschikbaar komen voor natuurbescherming.</p>
    </intervention>
    <intervention id="2-398" speaker_id="96974" name="Nuno Teixeira" is_mep="True" mode="written">
      <p sl="pt">De verplichting om de biodiversiteit van onze natuurlijke rijkdommen te beschermen is van morele aard, gelet op de toenemende bedreiging van onze ecosystemen en het risico op onherstelbare milieuschade. De bezorgdheid over het behoud van de diversiteit heeft echter ook een sociale en economische basis, aangezien duurzame ontwikkeling hand in hand gaat met economische stabiliteit. Daarom is het essentieel om de doelstelling van de bescherming van biodiversiteit te integreren in de diverse beleidsterreinen op Europees niveau, met name in de strijd tegen klimaatverandering, in de streefdoelen van de EU 2020-strategie en in de doelstelling voor het creëren van banen. Daarvoor moeten de nodige middelen worden uitgetrokken.</p>
      <p sl="pt">Ik kan niet nalaten hier de aandacht te vestigen op de essentiële rol die de visserij in een land als Portugal speelt. Daarom ben ik van oordeel dat het gemeenschappelijk visserijbeleid moet bijdragen tot de naleving van de wetgeving inzake biodiversiteit, teneinde de duurzaamheid van deze sector te waarborgen. Ook op andere beleidsterreinen zoals landbouw, bosbouw, toerisme, onderzoek en innovatie, die een essentiële rol spelen in de ultraperifere regio’s, zijn een duurzame economie en milieubescherming, inclusief maatregelen ter bevordering van een efficiënt gebruik van de rijkdommen en een duurzame consumptie en productie, onontbeerlijk om het werkgelegenheidspotentieel te benutten.</p>
    </intervention>
    <intervention id="2-399" speaker_id="96918" name="Derek Vaughan" is_mep="True" mode="written">
      <p sl="en">Het is teleurstellend dat de EU haar doel om het biodiversiteitsverlies tegen 2010 tot staan te brengen niet heeft bereikt. De bescherming van onze biodiversiteit is namelijk om ethische, ecologische en ook economische redenen van groot belang.</p>
      <p sl="en">Het is een kwestie die niet alleen afhankelijk gemaakt mag worden van overheidsuitgaven, maar die ook deel moet uitmaken van strategieën waarin bedrijven in de EU hun verantwoordelijkheid nemen om de verdere vernietiging van ecosystemen tegen te gaan en deze waar mogelijk te herstellen. Ik heb het voorstel om het biodiversiteitsverlies tegen 2010 tot staan te brengen met name gesteund omdat mijn kiesdistrict, Wales, zo’n grote verscheidenheid van ecosystemen te bieden heeft.</p>
      <p sl="en">Ik denk ook dat de EU door het halen van deze doelstelling een leidende positie in de wereld kan verwerven in haar inspanningen om onze biodiversiteit te beschermen en te behouden, en dat zij ontwikkelingslanden kan laten zien dat het ons ernst is om de voor 2015 gestelde millenniumontwikkelingsdoelstellingen te halen.</p>
    </intervention>
    <intervention id="2-400" speaker_id="96858" name="Marie-Christine Vergiat" is_mep="True" mode="written">
      <p sl="fr">Dit jaar, 2010, had het jaar moeten worden waarin de Europese Unie zich eindelijk zou gaan bezighouden met biodiversiteit. We moeten echter vaststellen dat haar strategie op dit gebied een fiasco is geworden, ondanks de toezeggingen die ze sinds 2001 herhaaldelijk heeft gedaan om de dreiging van uitsterving van tal van soorten het hoofd te bieden.</p>
      <p sl="fr">Ik heb daarom mijn steun gegeven aan het verslag van mevrouw De Lange, dat op 21 september door het Europees Parlement is aangenomen. Daarin worden de povere resultaten van de EU veroordeeld en de Commissie en de lidstaten verzocht de voornemens nu eens eindelijk om te zetten in daden.</p>
      <p sl="fr">In het bijzonder wordt in het verslag opgeroepen tot een spoedige tenuitvoerlegging van drie cruciale maatregelen: een geïntegreerde benadering van de biodiversiteit op alle betrokken beleidsterreinen (landbouw, visserij, vervoer, enz.), uitvoering en eerbiediging van de communautaire milieuwetgeving door de lidstaten en een verhoging van de financiering van maatregelen op dit gebied die verder gaan dan het LIFE-instrument. Overigens worden de LIFE-projecten op dit moment onvoldoende door de lidstaten ondersteund.</p>
      <p sl="fr">Bovenal moeten onze burgers bewust worden gemaakt van de staat waarin de biodiversiteit verkeert en van de ernstige risico’s voor de ecosystemen. Slechts 17 procent van de Europese burgers weet dat de biodiversiteit ernstig in verval is.</p>
    </intervention>
    <intervention id="2-402" speaker_id="1941" name="Roberta Angelilli" is_mep="True" mode="written">
      <p sl="it">Deze zomer hebben ons veel nieuwsberichten bereikt over milieurampen in twee verschillende landen: Rusland en Pakistan.</p>
      <p sl="it">Het is waar dat het gaat om onvoorspelbare en oncontroleerbare natuurrampen, maar tegelijkertijd is het waar dat menselijke activiteiten soms bijdragen aan de verdere achteruitgang van het milieu. Verontreiniging, zure regen, industriële vervuiling, landverschuivingen die veroorzaakt worden door problemen bij stadsontwikkeling en ruimtelijke ordening en de verwoestijning van bepaalde gebieden zijn slechts enkele van de gevolgen van het menselijk handelen.</p>
      <p sl="it">Overwegende dat natuurrampen een gevaar vormen voor de ecosystemen en de biodiversiteit, gevolgen hebben voor de duurzame ontwikkeling en een beproeving zijn voor de sociale cohesie, is het essentieel om goede preventieve praktijken te verspreiden en meer kennis te verkrijgen over de lokale geografische, economische en sociale context.</p>
      <p sl="it">Daarnaast is het belangrijk om de risico’s en gevaren voor Europa in kaart te brengen, het gebruik van goede en duurzame landbouw- en industriemethoden te stimuleren, en de verbindingen tussen de verschillende systemen voor vroegtijdige waarschuwing te verbeteren. Verder denk ik dat we moeten overwegen om op flexibelere en snellere wijze middelen vrij te maken uit het Solidariteitsfonds van de Europese Unie en om de wettelijke voorschriften verder te versoepelen, zodat we zo snel mogelijk in actie kunnen komen bij natuurrampen.</p>
    </intervention>
    <intervention id="2-403" speaker_id="96702" name="Elena Oana Antonescu" is_mep="True" mode="written">
      <p sl="ro">Ik heb voor het verslag van de heer Ferreira gestemd. Dit verslag is een mijlpaal in het beheer van natuurrampen omdat het de preventie van dit soort rampen, de oorzaken en factoren die de kwetsbaarheid voor natuurrampen vergroten en de oprichting van een gemeenschappelijk fonds met elkaar verbindt. We weten dat voorkomen beter is dan genezen. Daarom ben ik van mening dat het verminderen van het risico op rampen levens zal helpen redden.</p>
      <p sl="ro">Om die reden heb ik een amendement ingediend, dat is gesteund, waarin ik vroeg om de ontwikkeling van financieringsmethoden ter ondersteuning van maatregelen voor de preventie van rampen en de evaluatie en vermindering van risico’s voordat een ramp plaatsvindt. Deze maatregelen zullen zijn gericht op het creëren van een macrofinancieringsfaciliteit en macroverzekeringen voor lage-inkomensgroepen.</p>
    </intervention>
    <intervention id="2-404" speaker_id="96862" name="Sophie Auconie" is_mep="True" mode="written">
      <p sl="fr">De storm Xynthia, de overstromingen op Madeira, de bosbranden in Griekenland – de Europeanen worden geregeld op de proef gesteld door natuurrampen met onvoorspelbare menselijke en economische gevolgen. Dit initiatiefverslag herinnert ons eraan dat ‘een proactieve aanpak efficiënter en minder kostbaar is dan een aanpak waarbij eenvoudigweg op rampen wordt gereageerd’. Er wordt een lijst van te nemen maatregelen gegeven. Ik heb voor dit verslag gestemd omdat het volgens mij heel nuttig is en de Commissie er zo snel mogelijk haar voordeel mee zou moeten doen, met name voor wat betreft het voorkomen van bosbranden. Wat mij betreft is de volgende stap de opzet van een Europese civiele beschermingsmacht die de lidstaten kan helpen natuurrampen het hoofd te bieden.</p>
    </intervention>
    <intervention id="2-998" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb vóór dit document gestemd. De laatste jaren werden de EU-lidstaten geteisterd door een groot aantal rampen. Daarom moeten we het belang van preventie krachtiger benadrukken. Omdat het in eerste instantie voornamelijk de lidstaten zijn die verantwoordelijkheid dragen voor de bescherming van hun onderdanen en de preventie van rampen, is verhoogde samenwerking bij preventie volkomen gerechtvaardigd, evenals een betere coördinatie van de werkzaamheden, versterkte solidariteit en wederzijdse bijstand. Ik sta achter de stelling in het document dat het noodzakelijk is op EU-niveau een gepast financieel kader tot stand te brengen voor de preventie van natuurrampen en door de mens veroorzaakte rampen, dat kan dienen ter ondersteuning en verbinding van de bestaande instrumenten. Ik denk daarbij aan het cohesiebeleid, het regionaal beleid en het beleid voor plattelandsontwikkeling. Het is voor de lidstaten van cruciaal belang dat zij hun capaciteit voor onderzoek en ontwikkeling op het gebied van rampenpreventie en -beheer uitbreiden en hun onderlinge coördinatie en samenwerking op dit terrein verbeteren.</p>
    </intervention>
    <intervention id="2-406" speaker_id="96846" name="George Becali" is_mep="True" mode="written">
      <p sl="ro">Dit verslag houdt nauw verband met het verslag over biodiversiteit en ik heb uiteraard vóór het verslag gestemd. Rampen hebben een grensoverschrijdende dimensie. Daarom hebben we een Europees netwerk nodig waarin nationale, regionale en lokale autoriteiten kunnen samenwerken. Ik heb met mijn stem steun gegeven aan het idee dat het Solidariteitsfonds moet worden herzien. Ook heb ik gestemd voor een gemeenschappelijke methode voor het in kaart brengen van risico’s en gevaren.</p>
    </intervention>
    <intervention id="2-407" speaker_id="39722" name="Sebastian Valentin Bodu" is_mep="True" mode="written">
      <p sl="ro">Omdat de cijfers laten zien dat het aantal natuurrampen in de afgelopen jaren buitengewoon snel is gestegen, wat gepaard is gegaan met enorme economische en sociale kosten, is het in toenemende mate een plicht voor de lidstaten om meer aandacht te besteden aan onderzoek en ontwikkeling om dergelijke rampen in de toekomst te voorkomen en het aantal ervan te beperken. Met dit idee in gedachten moeten de lidstaten specifieke coördinatie- en samenwerkingmechanismen ontwerpen. Daarom is het belangrijk om enerzijds de systemen voor vroegtijdige waarschuwing van de lidstaten te versterken en onderlinge koppelingen tussen de verschillende systemen tot stand te brengen of de bestaande koppelingen te versterken, en anderzijds aanpassingsmaatregelen voor zowel het platteland als de stad te bestuderen, gezien de toename van extreme klimaatverschijnselen. De omvang en de kans op herhaling van rampen worden vaak groter door beleid dat de relatie tussen de mensheid en het milieu verzwakt.</p>
      <p sl="ro">De preventie van dit soort rampen moet worden geïntegreerd in het belangrijke sectorale beleid voor de bevordering van een evenwichtig bodemgebruik en een natuurvriendelijke economische en sociale ontwikkeling. Er moet een passend financieel kader voor rampenpreventie worden vastgesteld, dat bestaande instrumenten, waaronder instrumenten van de EU, zal aanvullen.</p>
    </intervention>
    <intervention id="2-408" speaker_id="96849" name="Alain Cadec" is_mep="True" mode="written">
      <p sl="fr">De eerste zes jaar van zijn bestaan heeft het Solidariteitsfonds van de Europese Unie 62 aanvragen voor financiële hulp ontvangen. Bijna een derde hiervan had betrekking op natuurrampen, die als ‘grote rampen’ werden omschreven.</p>
      <p sl="fr">Zo ben ik verheugd over de bijdrage van het Solidariteitsfonds in mijn regio, Bretagne, na de storm Xynthia. Europese solidariteit is van essentieel belang om de economische, sociale, menselijke en milieugevolgen van natuurrampen te beheersen.</p>
      <p sl="fr">De rapporteur herinnert eraan dat voorkoming van rampen een prioriteit moet zijn voor de samenwerking van de lidstaten op dit gebied. Zo wordt voorgesteld om een netwerk van nationale, regionale en lokale autoriteiten tot stand te brengen, om goede praktijken inzake preventiemaatregelen uit te wisselen. Ik schaar mij tevens aan de zijde van de rapporteur wanneer het gaat om de oprichting van een financieel kader op EU-niveau, dat voor de voorkoming van natuurlijke rampen kan worden aangewend, teneinde bestaande instrumenten te coördineren en te versterken.</p>
      <p sl="fr">Het cohesiebeleid speelt een voorname rol in rampenpreventie. Het draagt bij aan het verkleinen van de verschillen tussen de regio’s op dit terrein, met name door de capaciteiten van de regio’s die in het bijzonder bloot staan aan risico’s te verbeteren.</p>
    </intervention>
    <intervention id="2-409" speaker_id="96867" name="Maria Da Graça Carvalho" is_mep="True" mode="written">
      <p sl="pt">We worden steeds vaker geconfronteerd met de verwoestende kracht van natuurrampen. Deze resolutie, die ik met mijn stem heb gesteund, voorziet in diverse belangrijke maatregelen. Ik onderstreep hier de samenwerking tussen de lidstaten bij de uitwisseling van praktische kennis inzake rampenbeheer, met bijzondere aandacht voor preventie. Ook nationale instellingen voor onderzoek en ontwikkeling moeten op dit niveau over coördinatiemechanismen beschikken.</p>
      <p sl="pt">Ik ben tevens ingenomen met de erkenning van de natuurlijke kenmerken en beperkingen van afgelegen gebieden, berggebieden, dunbevolkte gebieden en gebieden die leeglopen, alsmede van perifere en ultraperifere regio's. Deze regio’s verdienen inderdaad bijzondere aandacht.</p>
    </intervention>
    <intervention id="2-410" speaker_id="1892" name="Carlos Coelho" is_mep="True" mode="written">
      <p sl="pt">Tijdens de laatste decennia is in de Europese Unie zowel het aantal natuurrampen en door de mens veroorzaakte rampen als de ernst van deze rampen aanzienlijk toegenomen. Volgens de gegevens van de Verenigde Naties zullen we nog kwetsbaarder worden, onder meer ten gevolge van klimaatverandering, intensief bodemgebruik en industriële en stedelijke wildgroei.</p>
      <p sl="pt">Er bestaan reeds diverse EU-instrumenten waarin rekening wordt gehouden met bepaalde aspecten van de preventie van rampen. Die zijn echter ontoereikend gebleken. Bovendien laat het uitvoeringsniveau vaak te wensen over, wat de tenuitvoerlegging van een echte strategische EU-aanpak voor de preventie van rampen in de weg staat.</p>
      <p sl="pt">Ofschoon het in de eerste plaats aan de lidstaten is om hun bevolking te beschermen en rampen te voorkomen, gaat het hier om verschijnselen die niet eindigen aan de nationale grenzen en in het merendeel van de gevallen een transnationale dimensie hebben. Daarom is het essentieel bij te dragen tot de ontwikkeling van een doelmatige, op solidariteit gebaseerde aanpak op Europees niveau. Ik ben ervan overtuigd dat een proactieve benadering van rampen doeltreffender en goedkoper is dan een louter reactieve.</p>
      <p sl="pt">Er moet bijzondere aandacht worden besteed aan de toename van gedwongen migratie uit gebieden met milieuverval. Dit soort vluchtelingen moet in aanmerking komen voor bescherming en steun voor hervestiging.</p>
    </intervention>
    <intervention id="2-411" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Ik ben van mening dat vertegenwoordigers van de landbouwsector een rol in het rampenbeheermechanisme moeten spelen, zodat er herstelmaatregelen kunnen worden vastgesteld en genomen die aansluiten bij de feitelijke situatie van deze sector. Dat is nodig met het oog op een efficiëntere coördinatie van bestaande hulpmiddelen, die op haar beurt het beleid van de Europese Unie inzake haar snelleresponscapaciteit zal helpen consolideren.</p>
    </intervention>
    <intervention id="2-412" speaker_id="4335" name="Marielle De Sarnez" is_mep="True" mode="written">
      <p sl="fr">We hebben de tsoenami in de Indische oceaan in 2004 gehad, de aardbeving in Haïti in januari 2010 en de storm Xynthia in februari – hoeveel meer tragedies zijn er nodig voordat er eindelijk sprake is van een communautaire aanpak voor de preventie van natuurrampen? Natuurrampen en door de mens veroorzaakte rampen komen steeds vaker voor, en daarom moeten wij ervoor zorgen dat de nationale maatregelen effectiever en beter gecoördineerd worden, en dat de Europese maatregelen flexibeler worden. Afgezien van preventie wil ik er andermaal op wijzen dat we sinds 2006 een verslag van de heer Barnier in handen hebben over de oprichting van een snelleresponscapaciteit, die bij natuurrampen zou kunnen worden ingezet. Wat weerhoudt ons ervan dit te realiseren? Wat weerhoudt ons ervan het toe te passen?</p>
    </intervention>
    <intervention id="2-413" speaker_id="96977" name="Diogo Feio" is_mep="True" mode="written">
      <p sl="pt">Het is duidelijk dat zich de laatste tijd in Europa vaker natuurrampen voordoen en dat deze situatie preventie, respons en gecoördineerde oplossingen op Europees niveau vereist. Ik ben van oordeel dat de beoogde coördinatie gebaseerd moet zijn op complementariteit tussen de niveaus waarop de rampen worden aangepakt. Verder lijkt het mij in dit verband belangrijk dat wij de toepassing van het Solidariteitsfonds beoordelen en de voorwaarden voor het vrijmaken van middelen herzien, zodat het gebruik van het fonds soepeler wordt en beter kan worden aangepast aan de kenmerken van en de verschillen tussen de regio’s waarvoor het bestemd is.</p>
    </intervention>
    <intervention id="2-414" speaker_id="96899" name="José Manuel Fernandes" is_mep="True" mode="written">
      <p sl="pt">De lidstaten van de Europese Unie zijn de laatste tijd getroffen door een groot aantal, vaak grootschalige natuurrampen. Er zij op gewezen dat tijdens de eerste zes bestaansjaren van het Solidariteitsfonds 62 aanvragen voor financiële steun van 21 verschillende landen zijn ontvangen. Deze natuurrampen brengen de ecosystemen en de biodiversiteit in gevaar, hebben een negatieve invloed op de duurzame ontwikkeling en zetten de sociale samenhang op het spel. Ontvolking van het platteland en woestijnvorming zijn een van de oorzaken van deze rampen en worden er tegelijkertijd door verergerd. De klimaatverandering zal tot nog ernstigere natuurrampen leiden. De oplossing ligt in preventie en steun voor de meest kwetsbare regio’s. Deze preventie moet worden ingebed in een logica van samenwerking en coördinatie op Europees niveau en een versterking van de Europese solidariteit. Daarom pleit ik voor een passend financieel kader voor rampenpreventie waarmee bestaande instrumenten, zoals het cohesiebeleid, het beleid inzake plattelandsontwikkeling, het regionaal beleid, het Solidariteitsfonds, het zevende kaderprogramma en de Life+-programma’s, versterkt en onderling met elkaar verbonden kunnen worden. In de komende financiële vooruitzichten moet expliciet rekening worden gehouden met deze doelstelling. Ik dring tevens aan op een herziening van de verordening betreffende het Solidariteitsfonds, waarbij de criteria om voor steun in aanmerking te komen moeten worden aangepast aan de kenmerken van elke regio en elke ramp.</p>
    </intervention>
    <intervention id="2-415" speaker_id="96706" name="João Ferreira" is_mep="True" mode="written">
      <p sl="pt">De aanneming van dit verslag is juist zo belangrijk omdat diverse Europese landen dit jaar getroffen zijn door rampen met ernstige gevolgen voor hun bevolking, grondgebied, economie en milieu. Dit heeft ervoor gezorgd dat iedereen thans beter begrijpt hoe belangrijk preventie is en dat de samenleving in het algemeen zich ervan bewust is dat dit aspect versterkt moet worden. Wij hebben uit de recente ervaringen met deze rampen en de analyse van de oorzaken en gevolgen ervan lessen getrokken die voor dit verslag belangrijk zijn.</p>
      <p sl="pt">Wij hebben in dit verslag een brede waaier van richtsnoeren en aanbevelingen opgenomen die op verschillen soorten rampen van toepassing zijn. Met de ruime consensus die tijdens het debat en de stemming over dit verslag is bereikt, hebben wij een duidelijk signaal afgegeven. Nu is het aan de Commissie en de Raad om de hier voorgestelde maatregelen in de praktijk te brengen.</p>
    </intervention>
    <intervention id="2-416" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="en">Ik wil graag collega Ferreira bedanken voor zijn initiatief tot indiening van een ontwerpresolutie over deze zeer relevante en belangrijke kwestie. Als Poolse burger heb ik gezien en ervaren wat de traumatische effecten van natuurrampen – met name overstromingen – op het algehele welzijn van mijn land kunnen zijn. Bovendien besef ik als Europees burger het belang van een Europees, op solidariteit gebaseerd preventiemechanisme. Ik maak ook graag van deze gelegenheid gebruik om te benadrukken dat we over concrete instrumenten beschikken die de lidstaten verplichten om preventiemechanismen tegen natuurrampen te ontwikkelen, en dan doel ik in het bijzonder op de overstromingsrichtlijn.</p>
      <p sl="en">Het recente voorbeeld van Polen laat zien wat er gebeurt als de tenuitvoerlegging van dit instrument niet adequaat geschiedt. Natuurrampen maken geen onderscheid, en dat moet ook gelden voor preventie- en responsmaatregelen. Ik ben ervan overtuigd dat, wanneer er niet alleen mensenlevens in het geding zijn, maar ook het milieu, de economie en de veiligheid van een land of regio, het niet zozeer een politieke als wel een morele kwestie wordt. Op grond van deze overwegingen wil ik mij bij de andere voorstanders voegen en voor deze ontwerpresolutie stemmen.</p>
    </intervention>
    <intervention id="2-417" speaker_id="28208" name="Nathalie Griesbeck" is_mep="True" mode="written">
      <p sl="fr">Branden in Portugal, overstromingen in Saksen, bosbranden in Griekenland, Xynthia in het westen van Frankrijk – de laatste jaren tonen aan hoe nodig en hoe weldadig een echte Europese strategie voor de aanpak van natuurrampen kan zijn: een strategie voor preventie, maar ook voor respons en reactievermogen van de Europese Unie als dergelijke rampen zich voordoen. Ik heb dan ook resoluut gestemd vóór dit verslag, waarin wordt aangedrongen op een Europese aanpak van deze kwestie, op een communautaire, alomvattende, gecoördineerde en evenwichtige aanpak die strookt met het essentiële beginsel van Europese solidariteit. Ik hoop vurig dat de Commissie snel met concrete voorstellen komt om de samenwerking en de uitwisseling van praktijken tussen de lidstaten te versterken, een betere communicatie tussen de bevoegde autoriteiten mogelijk te maken, de procedures te verbeteren, een snellere inzet van het Europees solidariteitsfonds te bewerkstelligen, en vooral om rampenpreventie op te nemen in de volgende Europese financiële vooruitzichten.</p>
    </intervention>
    <intervention id="2-418" speaker_id="2338" name="Ian Hudghton" is_mep="True" mode="written">
      <p sl="en">In het verslag van de heer Ferreira worden de vele mogelijke oorzaken van rampen genoemd. De rampen die op langere termijn het ernstigst kunnen zijn, zijn ongelukken waarbij nucleair materiaal betrokken is. Grote delen van de EU hebben nog steeds te lijden onder de gevolgen van de Tsjernobylramp en ik ben ervan overtuigd dat er niet zoiets als veilige kernenergie bestaat. Een aantal regeringen in de EU is van plan om nieuwe kerncentrales te bouwen, waardoor ze de kans op toekomstige nucleaire rampen eenvoudigweg vergroten. Mijn partij en de Schotse regering blijven resoluut bij het standpunt dat in onze energiebehoeften moet worden voorzien door niet-nucleaire energiebronnen.</p>
    </intervention>
    <intervention id="2-419" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb ingestemd met dit verslag omdat lidstaten van de EU de laatste jaren te lijden hebben gehad van rampen die een aanzienlijk en blijvend effect hadden op het milieu en de economie van de getroffen bevolkingsgroepen. De schade is vaak moeilijk te schatten als er sprake is van verlies aan mensenlevens. In het verslag wordt erop gewezen dat het noodzakelijk is de verordening betreffende het Solidariteitsfonds te herzien en wordt onderstreept dat er behoefte is aan de totstandbrenging van een geschikt financieel kader voor rampenpreventie met toereikende financiële middelen voor de preventie en bestrijding van rampen. Dit zou bestaande instrumenten, zoals het cohesiebeleid, het beleid voor plattelandsontwikkeling, het regionaal beleid, het solidariteitsfonds, het zevende kaderprogramma en the Life+-programma’s, versterken en met elkaar verbinden. In het verslag wordt de Commissie verzocht na te gaan of het mogelijk is een voorstel te doen voor een meer stelselmatig bundelen van de beschikbare middelen teneinde de doeltreffendheid van de preventiemechanismen in de hele EU te versterken. Ik ben verheugd dat eindelijk wordt erkend dat er een Europese openbare verzekering voor de landbouw moet komen. De Commissie dient een voorstel te presenteren voor een Europees openbaar verzekeringsstelsel dat een betere dekking biedt voor de risico’s en inkomensschommelingen van boeren in verband met natuurrampen en door de mens veroorzaakte rampen. Dit stelsel zal ambitieuzer moeten zijn dan het huidige model om een veelheid van verschillende verzekeringen in de EU te voorkomen, waardoor enorme verschillen in inkomens van boeren zouden ontstaan. Ik acht het dringend noodzakelijk dat een regeling voor een minimumschadevergoeding bij natuurrampen en door de mens veroorzaakte rampen toegankelijk is voor boeren in alle lidstaten.</p>
    </intervention>
    <intervention id="2-420" speaker_id="96667" name="Alan Kelly" is_mep="True" mode="written">
      <p sl="en">Een Europees rampenpreventiekader is erg nuttig voor de preventie van natuurrampen of door de mens veroorzaakte rampen. Het zuiden en westen van Ierland hebben vorig jaar met veel rampen te maken gehad; dit initiatief is van vitaal belang. Ik ben blij met de aandacht die uitgaat naar scholings- en bewustmakingsactiviteiten en naar plannen om de systemen voor vroegtijdige waarschuwing te verbeteren. In dit verslag wordt sterk de nadruk gelegd op preventie en wordt onderstreept hoe belangrijk de rol van de nationale, regionale en lokale autoriteiten is ten aanzien van het preventieaspect. Dit zijn de autoriteiten die het dichtste in de buurt zijn wanneer zich een natuurramp of door de mens veroorzaakte ramp voordoet, en daarom dienen zij een centrale rol te vervullen bij de preventie.</p>
    </intervention>
    <intervention id="2-421" speaker_id="96820" name="Marisa Matias" is_mep="True" mode="written">
      <p sl="pt">Onze landen zijn getroffen door rampen met verwoestende gevolgen voor de bevolking en de ecosystemen. De omvang van deze rampen komt tot uiting in de toename van extreme klimaatverschijnselen, om nog maar te zwijgen van de menselijke fouten die een evenwichtige ruimtelijke ordening in de weg staan. Dit verslag erkent het beslissende belang van preventie op Europees niveau en gaat derhalve in de goede richting. Hetzelfde geldt voor de aandacht die wordt besteed aan de noodzakelijke samenwerking en coördinatie tussen lidstaten.</p>
      <p sl="pt">Ook het vermogen van de Unie om te voorzien in specifieke antwoorden moet worden aangescherpt, met name door gebruik te maken van Europese instrumenten voor preventie en bestrijding van rampen en deze te verbinden met de instrumenten van de lidstaten en de strategieën van de plaatselijke overheden en gemeenschappen. Om optimale resultaten te behalen met een zo rationeel mogelijk gebruik van de middelen mag geen enkel actieniveau uit het oog worden verloren en moeten de diverse maatregelen elkaar aanvullen.</p>
    </intervention>
    <intervention id="2-422" speaker_id="4393" name="Mario Mauro" is_mep="True" mode="written">
      <p sl="it">Het verslag over de mededeling van de Commissie "Een communautaire aanpak van de preventie van natuurrampen en door de mens veroorzaakte rampen" moeten wij zonder verdere opmerkingen aannemen. Een voortdurende wederzijdse uitwisseling van informatie en goede praktijken zou de wetenschappelijke kennis zeker verbeteren en zou de interventiecapaciteit overal vergroten.</p>
      <p sl="it">Internationale samenwerking op verschillende niveaus, bijvoorbeeld op macroregionaal en regionaal niveau, zou de bestaande preventiemethoden doeltreffender maken. Daarnaast is het essentieel om het belang van vrijwilligerswerk te benadrukken, hetgeen meer samenwerking tussen de lidstaten vereist.</p>
    </intervention>
    <intervention id="2-423" speaker_id="96978" name="Nuno Melo" is_mep="True" mode="written">
      <p sl="pt">Preventie van natuurrampen en door de mens veroorzaakte rampen moet voor de Europese Unie een prioriteit zijn, ofschoon dit geen gemakkelijke taak is. Steeds vaker wordt geargumenteerd dat intensief bodemgebruik, industriële en stedelijke wildgroei, leegloop van het platteland, woestijnvorming en toename van extreme klimaatverschijnselen de lidstaten kwetsbaarder hebben gemaakt voor zowel natuurrampen als door de mens veroorzaakte rampen Daarom moeten wij al onze krachten bundelen om de voornoemde factoren te bestrijden, zodat wij in de toekomst minder vaak worden geconfronteerd met dit soort rampen, die niet alleen veel materiële schade aanrichten maar ook mensenlevens kosten.</p>
    </intervention>
    <intervention id="2-424" speaker_id="96999" name="Alexander Mirsky" is_mep="True" mode="written">
      <p sl="lv">Ik heb voor deze resolutie gestemd omdat ik de preventie van door de mens veroorzaakte rampen een uiterst belangrijke zaak vind. Het is absoluut cruciaal dat de financiering van programma’s voor het behoud van de natuurlijke hulpbronnen in Europa wordt verruimd. Bossen, meren, rivieren – het zijn allemaal zakelijke investeringen geworden. We moeten in aanvulling op deze resolutie een gemeenschappelijk EU-kader opstellen en paal en perk stellen aan deze onverschillige consumptiementaliteit ten opzichte van natuurlijke hulpbronnen.</p>
      <p sl="lv">Ik ben die mentaliteit tegengekomen in mijn thuisland, Latgale, waar bossen op barbaarse wijze worden verwoest. De Letse regering ‘torpedeert’ EU-projecten die zijn gericht op het behoud van meren en rivieren. De Letse wetgeving staat toe dat zeldzame vissoorten worden uitgeroeid en niemand draagt daarvoor verantwoordelijkheid. Ik heb voorgestemd in de hoop dat dit signaal van de EU de Letse regering zal bereiken.</p>
    </intervention>
    <intervention id="2-425" speaker_id="28255" name="Andreas Mölzer" is_mep="True" mode="written">
      <p sl="de">Door de steeds vaker voorkomende extreme weersomstandigheden doen zich ook in Europa steeds vaker ernstige natuurrampen voor, waardoor vooral de plattelandsbevolking zwaar wordt getroffen. De lidstaten hebben de plicht om zich sterker in te spannen voor de hulpverlening bij en de bestrijding van natuurrampen.</p>
      <p sl="de">In de eerste plaats moet ervoor worden gezorgd dat aan betrokkenen in noodsituaties snel bijstand wordt verleend, ook in financieel opzicht. EU-wijde samenwerking tussen de lidstaten bij de uitwisseling van knowhow en goede praktijken is absoluut wenselijk. Ik onthoud mij van stemming omdat het verslag naar mijn mening te breed is opgezet en geen concrete maatregelen omvat.</p>
    </intervention>
    <intervention id="2-426" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ik heb vóór dit verslag gestemd omdat de overstromingen die deze lente en zomer bijna heel Europa hebben getroffen, om nog maar te zwijgen over de overstromingen waarmee bepaalde lidstaten elk jaar te maken krijgen, hebben laten zien hoe belangrijk rampenpreventie is. Ik heb ook voor dit verslag gestemd omdat het een belangrijke rol toekent aan het verband tussen natuurrampen en landbouw en omdat het elementaire oplossingen aanreikt voor enkele van de problemen waarmee we geconfronteerd worden.</p>
    </intervention>
    <intervention id="2-427" speaker_id="96783" name="Wojciech Michał Olejniczak" is_mep="True" mode="written">
      <p sl="pl">De landen van de Europese Unie zijn de laatste jaren getroffen door natuurrampen met tragische gevolgen. Een aantal maanden geleden zijn Polen en andere landen van Midden-Europa het slachtoffer geworden van een vernietigende overstroming. Er gaat geen maand voorbij zonder dat de media informeren over inwoners van Europa die getroffen zijn door een ramp. We moeten ons dus dwingen om na te denken over de maatregelen die nodig zijn om natuurrampen te voorkomen.</p>
      <p sl="pl">Het verslag wijst er terecht op dat de ongepaste omgang van de mens met zijn natuurlijke omgeving meestal de belangrijkste oorzaak van natuurrampen is. Ik steun het voorstel uit het verslag om op EU-niveau een passend financieel kader voor preventie van natuurrampen en door de mens veroorzaakte rampen vast te stellen. Ook de eis om de samenwerking tussen de nationale, regionale en lokale overheden bij het voorkomen van natuurrampen te versterken, acht ik gerechtvaardigd.</p>
    </intervention>
    <intervention id="2-428" speaker_id="96900" name="Georgios Papanikolaou" is_mep="True" mode="written">
      <p sl="el">Ik heb vandaag in de plenaire vergadering van het Europees Parlement vóór het verslag over de communautaire aanpak van de preventie van natuurrampen en door de mens veroorzaakte rampen gestemd. Dit is een bijzonder belangrijk initiatief waarmee de preventie van verschijnselen zoals bosbranden, overstromingen, extreem weer, technologische en industriële ongevallen sterk zal worden verbeterd. Het fundamentele doel is een geschikt financieringskader tot stand te brengen voor de preventie van rampen en dit op te nemen in de financiële vooruitzichten 2014-2020. Daarbij ligt de klemtoon op de ondersteuning van de meest afgezonderde en dunbevolkte regio’s. Het belangrijkste doel is een evenwichtig landbouwbeleid tot stand te brengen via de invoering van een Europees openbaar landbouwverzekeringsstelsel om te voorkomen dat in de EU een lappendeken van verzekeringsregelingen ontstaat. Daarnaast is het noodzakelijk boeren in alle lidstaten een minimumcompensatie te bieden opdat zij in staat zijn de schade te herstellen die hun door dergelijke rampen wordt berokkend.</p>
    </intervention>
    <intervention id="2-429" speaker_id="38595" name="Rovana Plumb" is_mep="True" mode="written">
      <p sl="ro">We moeten in gedachten houden dat rampen over het algemeen vooral de armsten treffen, die geen middelen hebben om zichzelf, hun gezinnen of hun bezittingen te beschermen. Ik heb voor dit verslag gestemd omdat het relevant en nodig is voor de vaststelling van een passend financieel EU-kader voor de preventie van natuurrampen en door de mens veroorzaakte rampen, dat de bestaande instrumenten consolideert en met elkaar verbindt. Ik noem het cohesiebeleid en het beleid voor regionale en plattelandsontwikkeling. Bij het toewijzen van EU-financiering moet prioriteit worden gegeven aan een aantal door de lidstaten uit te voeren preventieve maatregelen, in het bijzonder om potentieel risicovolle situaties aan te pakken, onbewoonde gebieden te beschermen, de veiligheid van belangrijke infrastructuur te bewaken en regelgeving voor veilig bouwen en bodemgebruik op te stellen en te herzien.</p>
    </intervention>
    <intervention id="2-430" speaker_id="28406" name="Miguel Portas" is_mep="True" mode="written">
      <p sl="pt">Onze landen zijn getroffen door rampen met verwoestende gevolgen voor de bevolking en de ecosystemen. De omvang van deze rampen blijkt ook uit het feit dat er zich steeds vaker extreme klimaatverschijnselen voordoen. En dan zwijg ik nog van de menselijke fouten die een evenwichtige ruimtelijke ordening in de weg staan. Dit verslag erkent dat preventie op Europees niveau van doorslaggevend belang is en gaat derhalve in de goede richting. Hetzelfde geldt voor de aandacht die wordt besteed aan de noodzakelijke samenwerking en coördinatie tussen lidstaten.</p>
      <p sl="pt">Ook dient het vermogen van de Unie om te voorzien in specifieke antwoorden te worden aangescherpt, met name door gebruik te maken van Europese instrumenten voor preventie en bestrijding van rampen en deze te verbinden met de instrumenten van de lidstaten en de strategieën van de plaatselijke overheden en gemeenschappen. Om optimale resultaten te behalen met een zo rationeel mogelijk gebruik van de middelen mag geen enkel actieniveau uit het oog worden verloren en moeten de diverse maatregelen elkaar aanvullen.</p>
    </intervention>
    <intervention id="2-431" speaker_id="97022" name="Robert Rochefort" is_mep="True" mode="written">
      <p sl="fr">De laatste jaren zijn de lidstaten van de Europese Unie getroffen door een fors aantal natuurrampen of door de mens veroorzaakte rampen: branden, stormen, overstromingen, droogtes … de door deze rampen veroorzaakte menselijke, economische en sociale kosten zijn dramatisch hoog. Aangezien volgens mij een Europese aanpak van essentieel belang is om dergelijke rampen te voorkomen, steun ik het verslag van mijn collega João Ferreira. Weliswaar moeten wij de samenwerking tussen lidstaten versterken en hun middelen bundelen om de preventiemechanismen in de hele Unie doeltreffender te maken, maar het is ook nodig meer aandacht te besteden aan de preventie van dergelijke rampen. Daarbij moeten dwarsverbanden tussen de diverse beleidsterreinen van de EU worden gelegd. Daarnaast dienen we te streven naar een betere coördinatie en samenwerking tussen de lidstaten op het gebied van onderzoek en ontwikkeling met betrekking tot preventie van natuurrampen en door de mens veroorzaakte rampen.</p>
    </intervention>
    <intervention id="2-432" speaker_id="28409" name="Raül Romeva i Rueda" is_mep="True" mode="written">
      <p sl="en">Wij, de groenen, hebben dit verslag gesteund omdat erin op wordt gewezen dat natuurrampen en door de mens veroorzaakte rampen zeer ernstige gevolgen hebben voor de economische en sociale ontwikkeling van de getroffen gebieden en lidstaten, en omdat erin wordt onderstreept dat rampenpreventie voornamelijk tot doel heeft het menselijk leven, de veiligheid en fysieke integriteit van personen, de fundamentele mensenrechten, het milieu en de economische en sociale infrastructuren, met inbegrip van basisvoorzieningen, woningen, communicatie- en transportnetwerken en het culturele erfgoed te beschermen. Ook wordt benadrukt dat een proactieve houding doeltreffender en goedkoper is om rampen te voorkomen dan een louter reactieve aanpak, waarbij als standpunt geldt dat kennis van de lokale geografische, economische en sociale context van essentieel belang is om natuurrampen en door de mens veroorzaakte rampen te voorkomen.</p>
    </intervention>
    <intervention id="2-433" speaker_id="97196" name="Oreste Rossi" is_mep="True" mode="written">
      <p sl="it">Hoewel de lidstaten primair verantwoordelijk zijn voor civiele bescherming en rampenpreventie, zijn wij het eens met de benadering van de rapporteur, omdat hij vraagt om betere coördinatie en meer samenwerking tussen lokale, regionale en nationale overheden, in overeenstemming met het subsidiariteitsbeginsel.</p>
      <p sl="it">In een communautaire aanpak moet het verminderen van de ongelijkheden tussen regio's en lidstaten het hoofddoel zijn. Daarnaast is het essentieel dat preventie als een rode draad door de verschillende beleidsterreinen van de Unie gaat lopen. Dit betekent onder meer dat een passend financieel plan moet worden ingevoerd.</p>
    </intervention>
    <intervention id="2-434" speaker_id="96789" name="Joanna Senyszyn" is_mep="True" mode="written">
      <p sl="pl">Ik heb voor de resolutie gestemd over de mededeling van de Commissie: Een communautaire aanpak van de preventie van natuurrampen en door de mens veroorzaakte rampen. Dit jaar is Europa getroffen door strenge vorst, overstromingen, tropische hittegolven en windhozen. Miljoenen Europeanen hebben hieronder geleden. In de komende jaren staat ons waarschijnlijk hetzelfde te wachten. Bij een dergelijke toename van natuurrampen zijn facultatieve samenwerking tussen lidstaten en ad-hochulp van de EU niet meer voldoende om te reageren op de gevolgen en om die te voorkomen en bestrijden. We hebben een gezamenlijke aanpak nodig voor de hele EU. In het kader daarvan moet een protocol wordt ingevoerd voor uniform optreden tegen alle soorten rampen, vooral tegen vaak voorkomende rampen (bosbranden, overstromingen, droogten).</p>
      <p sl="pl">Solidariteit tussen de landen is noodzakelijk. Bijzondere aandacht dient uit te gaan naar de regio's die benadeeld zijn door hun ligging, bevolkingsdichtheid en de economische en sociale omstandigheden van hun bevolking. De financiële vooruitzichten voor de periode 2014-2020 moeten rekening houden met deze strategie. In deze context is het noodzakelijk de bestaande steuninstrumenten, zoals het cohesiebeleid, het beleid voor plattelandsontwikkeling, het regionaal beleid, het Solidariteitsfonds, het zevende kaderprogramma en de Life+-programma’s, aan elkaar te koppelen. In overeenstemming met eerdere resoluties van het Europees Parlement dient overwogen te worden een Europees Waarnemingscentrum voor droogte op te richten en een initiatief uit te werken voor de bescherming van bossen en de preventie van bosbranden. Ik hernieuw de oproep van het EP aan de Commissie om onmiddellijk een nieuw voorstel te doen voor de verdere vereenvoudiging van de administratieve voorschriften en de verdere versoepeling van het Solidariteitsfonds van de Europese Unie.</p>
    </intervention>
    <intervention id="2-435" speaker_id="96821" name="Rui Tavares" is_mep="True" mode="written">
      <p sl="pt">Onze landen zijn getroffen door rampen met verwoestende gevolgen voor de bevolking en de ecosystemen. De omvang van deze rampen blijkt ook uit het feit dat er zich steeds vaker extreme klimaatverschijnselen voordoen. En dan zwijg ik nog van de menselijke fouten die een evenwichtige ruimtelijke ordening in de weg staan.</p>
      <p sl="pt">Dit verslag erkent dat preventie op Europees niveau van doorslaggevend belang is en gaat derhalve in de goede richting. Hetzelfde geldt voor de aandacht die wordt besteed aan de noodzakelijke samenwerking en coördinatie tussen lidstaten.</p>
      <p sl="pt">Ook dient het vermogen van de Unie om te voorzien in specifieke antwoorden te worden aangescherpt, met name door gebruik te maken van Europese instrumenten voor preventie en bestrijding van rampen en deze te verbinden met de instrumenten van de lidstaten en de strategieën van de plaatselijke overheden en gemeenschappen. Om optimale resultaten te behalen met een zo rationeel mogelijk gebruik van de middelen mag geen enkel actieniveau uit het oog worden verloren en moeten de diverse maatregelen elkaar aanvullen.</p>
    </intervention>
    <intervention id="2-436" speaker_id="96974" name="Nuno Teixeira" is_mep="True" mode="written">
      <p sl="pt">Als het waar is dat de voornaamste bevoegdheden op het gebied van preventie en beheer van natuurrampen bij de lidstaten berusten, dan moeten volgens mij de Europese instellingen de samenwerking tussen de lidstaten bevorderen, een optimaal gebruik van de beschikbare middelen waarborgen en ervoor zorgen dat de maatregelen op zowel Europees als regionaal niveau elkaar beter aanvullen.</p>
      <p sl="pt">Deze strategie moet bijdragen tot de vermindering van de ongelijkheden tussen de regio’s voor wat betreft hun capaciteit op het gebied van civiele bescherming en hun vermogen om te investeren in onderzoek, preventie, anticipatie en reactie. Daarbij moet bijzondere aandacht worden besteed aan de ultraperifere regio’s. Wanneer zich een ramp voordoet, moeten deze regio’s vanwege hun natuurlijke nadelen, die vaak een combinatie van risico’s inhouden, zoals onder meer het geval is met Madeira, gebruik kunnen maken van steun uit de diverse financiële instrumenten van het cohesiebeleid. Het is derhalve belangrijk dat de voorwaarden om deze middelen vrij te maken worden versoepeld.</p>
      <p sl="pt">Het lijkt me duidelijk dat het Solidariteitsfonds herzien moet worden, zodat de middelen sneller beschikbaar kunnen worden gesteld en de criteria om voor steun in aanmerking te komen soepeler worden. Deze zorgpunten komen tot uiting in het verslag, dat ik heb gesteund. Ik wil herinneren aan de slachtoffers van de bijzonder ernstige natuurramp die Madeira in februari 2010 heeft getroffen, evenals aan hun gezinsleden, en herhalen dat het Solidariteitsfonds dringend moet worden ingezet voor de wederopbouw van Madeira.</p>
    </intervention>
    <intervention id="2-437" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Ik heb voor de resolutie van het Europees Parlement over een communautaire aanpak van de preventie van natuurrampen en door de mens veroorzaakte rampen gestemd omdat ik van mening ben dat het voor de EU van cruciaal belang is om actie te ondernemen op dit terrein. Investeringen in maatregelen voor rampenpreventie zijn nodig omdat de kosten van preventieve maatregelen over het algemeen lager zijn dan die van herstelmaatregelen.</p>
      <p sl="ro">Gezien het grensoverschrijdende aspect van rampen, zoals de overstromingen van 2002, de bosbranden van 2007 en de overstromingen van deze zomer, hebben we effectieve instrumenten nodig om rampen te voorkomen, om op te treden bij rampen en om de gevolgen van rampen te verzachten. De specifieke maatregelen waarin de Commissie voorziet zijn bedoeld voor het in kaart brengen van risicogebieden, het terugbrengen van rivierbeddingen in hun natuurlijke staat, herstel en bescherming van rivierbekkens, moerassen en bijbehorende ecosystemen, schoonmaak en reorganisatie van bossen, herbebossing, bescherming van de kustlijn, preventie en beperking van de gevolgen van aardbevingen en het opstellen van een lijst van goede praktijken om de uitwisseling van informatie tussen belanghebbende partijen te vergemakkelijken.</p>
      <p sl="ro">Een belangrijke stap bij het vergroten van de doelmatigheid van de instrumenten van het huidige rampenpreventiebeleid moet zijn erin bestaan dat de flexibiliteit van de relevante procedures wordt vergroot en sneller toegang kan worden verkregen tot middelen uit het Solidariteitsfonds van de EU, zodat de aangevraagde middelen de getroffenen zo snel mogelijk bereiken.</p>
    </intervention>
    <intervention id="2-439" speaker_id="96702" name="Elena Oana Antonescu" is_mep="True" mode="written">
      <p sl="ro">Ik heb vóór dit verslag gestemd. Naar mijn mening moet sterker de nadruk worden gelegd op de stelsels voor sociale bescherming om armoede te voorkomen en sociale problemen aan te pakken en daarmee ook de economie te stabiliseren en de werkgelegenheid in stand te houden en te stimuleren. Er moet voorrang worden gegeven aan maatregelen om in de maatschappelijke basisbehoeften te voorzien en de bescherming van kinderen en kwetsbare vrouwen te bevorderen, die hard zijn getroffen door de crisis, evenals van risicojongeren, ongeschoolde en laagbetaalde arbeiders en migranten, werknemers in de landbouw en personen met een handicap.</p>
    </intervention>
    <intervention id="2-440" speaker_id="28114" name="Liam Aylward" is_mep="True" mode="written">
      <p sl="ga">Ik steun de oproep in het verslag aan alle ontwikkelingslanden om zich te scharen achter de agenda van de Internationale Arbeidsorganisatie voor waardig werk. Ook steun ik de oproep om het recht van vrijwaring van dwangarbeid en kinderarbeid zonder enige uitzondering te verdedigen.</p>
      <p sl="ga">Er wordt geschat dat er wereldwijd 218 miljoen kinderen werken. Van hen doen er 126 miljoen gevaarlijk werk. Kinderen die worden uitgesloten van onderwijs en tegen hun zin moeten werken, zijn gedoemd tot armoede. Er moeten ingrijpende maatregelen worden genomen om kinderarbeid te bestrijden, om dit te vervangen door banen voor volwassenen te scheppen en om ervoor te zorgen dat kinderen behoorlijk onderwijs krijgen.</p>
      <p sl="ga">De internationale gemeenschap moet toezeggen alles te zullen doen om een einde te maken aan kinderarbeid, en er moeten krachtige maatregelen worden genomen om aan deze toezegging te voldoen.</p>
      <p sl="ga">Ik steun ook wat in het verslag staat over het tegemoet komen aan de basisbehoeften van mensen in ontwikkelingslanden en over de bijzondere aandacht die moet worden geschonken aan de continuïteit van de voedselvoorziening en de toegang tot schoon drinkwater.</p>
    </intervention>
    <intervention id="2-441" speaker_id="96680" name="Zigmantas Balčytis" is_mep="True" mode="written">
      <p sl="lt">Ik ben het eens met dit verslag. Om de armoede in de ontwikkelingslanden te verminderen, is het nodig om niet alleen werkgelegenheid te generen maar ook nieuwe duurzame banen te scheppen. Daartoe moeten maatregelen worden genomen om het macro-economisch beleid te coördineren en te concentreren op de stabiliteit van de werkelijke productie, inkomens en werkgelegenheid. Kleine en middelgrote ondernemingen hebben, vooral in de agrarische sector, behoefte aan doeltreffende financiële steun, zoals de verstrekking van microkredieten, microverzekeringen en overheidssubsidies. De Commissie en de donorlanden moeten de bestaande mogelijkheden met betrekking tot aanvullende en innovatieve financieringsbronnen voor ontwikkeling tegen het licht houden en nieuwe mogelijkheden zien te vinden waarmee de ontwikkelingslanden hun inkomstenbronnen kunnen diversifiëren en doeltreffende, concrete en operationele bestedingsprogramma’s kunnen uitvoeren. Verder moet bijzondere nadruk worden gelegd op het oplossen van een van de grootste problemen in de ontwikkelingslanden: de strijd tegen kinderarbeid en het bieden van onderwijskansen aan alle kinderen. Dit is mogelijk als het recht op vrijwaring van dwangarbeid wordt nageleefd.</p>
    </intervention>
    <intervention id="2-442" speaker_id="96846" name="George Becali" is_mep="True" mode="written">
      <p sl="ro">Ook ik heb voor dit verslag gestemd. Het EU-Verdrag bevat verplichtingen met betrekking tot de bestrijding van armoede. Ontwikkelingslanden staan voor de grootste sociale uitdagingen. Ik ben het eens met het idee dat regeringen voorrang moeten geven aan maatregelen om de bescherming van kinderen en kwetsbare vrouwen, werknemers in de landbouw en personen met een handicap te bevorderen. Ik heb eveneens mijn steun gegeven aan de oproep om minimaal 20 procent van de nationale begrotingen van de ontwikkelingslanden en van de EU-ontwikkelingshulp te besteden aan gezondheidszorg en basisonderwijs.</p>
    </intervention>
    <intervention id="2-443" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik heb vóór dit verslag gestemd omdat het Europees Parlement hierin oproept tot de bestrijding van armoede in ontwikkelingslanden, waar miljoenen mensen worden getroffen door honger en ondervoeding en geen toegang hebben tot voedsel en openbare basisdiensten.</p>
      <p sl="lt">Het andere enorme probleem waarmee ontwikkelingslanden geconfronteerd worden, is dat de meerderheid van hun inwoners geen toereikende sociale bescherming geniet, hoewel is gebleken dat stelsels van sociale bescherming krachtige instrumenten zijn voor armoedebestrijding en sociale cohesie.</p>
      <p sl="lt">Ik wil ook het probleem van de kinderarbeid onder de aandacht brengen, omdat het een van de belangrijkste obstakels is die de verwezenlijking van een volledig en universeel lager onderwijs, armoedebestrijding en de gezonde ontwikkeling en noodzakelijke opvoeding van deze kinderen in de weg staan.</p>
      <p sl="lt">Ik stem daarom in met het pleidooi van het Parlement voor meer hulp op het gebied van onderwijs en voor de uitvoering van een beleid inzake kinderarbeid via de versterking van de ‘Global Task Force on Child Labour and Education for All’. Verder is het heel belangrijk dat de internationale gemeenschap, alle betrokken staten en de EU zich ertoe verplichten hun uiterste best te zullen doen om kinderarbeid zo spoedig mogelijk uit te bannen. Daarnaast moet in alle ontwikkelingsstrategieën speciale aandacht worden besteed aan de meest kwetsbare en gemarginaliseerde groepen, vooral vrouwen, kinderen, ouderen en mensen met een handicap.</p>
    </intervention>
    <intervention id="2-444" speaker_id="96849" name="Alain Cadec" is_mep="True" mode="written">
      <p sl="fr">Nu in New York een internationale top plaatsvindt over de millenniumontwikkelingsdoelstellingen en het Europees Parlement het verslag over de vermindering van armoede in ontwikkelingslanden heeft aangenomen, lijkt het me van belang de nadruk te leggen op de rol die microkredieten kunnen spelen bij de verwezenlijking van deze doelstellingen. Microkrediet houdt over het algemeen in dat ondernemers die geen toegang hebben tot gewone bankkredieten, kleine bedragen kunnen lenen. In ontwikkelingslanden kunnen op deze manier tal van economische microprojecten gestalte krijgen. Zij bevorderen welvaart en dus ook ontwikkeling. De financiering van basisprojecten draagt bij aan de totstandkoming van een economisch netwerk van kleine lokale spelers in de betrokken landen. Dankzij microkrediet worden deze spelers verantwoordelijk voor hun eigen ontwikkeling en kunnen zij hun afhankelijkheid van gewone ontwikkelingshulp verminderen. Doordat microkrediet geschikt is voor zulke uiteenlopende sectoren als landbouw, ambachten en sociale economie, is er sprake van een concreet effect op de lokale ontwikkeling. Ik verzoek de Commissie en de lidstaten om deze verantwoordelijke vorm van ontwikkelingshulp serieus te nemen.</p>
    </intervention>
    <intervention id="2-445" speaker_id="96867" name="Maria Da Graça Carvalho" is_mep="True" mode="written">
      <p sl="pt">Om het schrijnende probleem van de armoede in ontwikkelingslanden aan te kunnen pakken moeten deze landen in een passende economische situatie verkeren. In dit verslag wordt onderstreept hoe belangrijk het is om de bureaucratische procedures te versoepelen, sparen en toegang tot kredietfaciliteiten te bevorderen en regionale integratie te versterken. Tevens wordt gewezen op de dringende noodzaak om de betrokkenheid van maatschappelijke organisaties bij het formuleren van en het toezicht houden op het overheidsbeleid te bevorderen door de rol van representatieve organisaties te consolideren en de juridische en sociale positie van vrouwen te versterken. Ik geloof ook dat het werkgelegenheidsbeleid, zoals in het Verdrag wordt vermeld, investeringen in ‘groene banen’ en groene industrie moet omvatten, bijvoorbeeld in hernieuwbare energiebronnen en energie-efficiëntie. Bovendien wordt in het verslag met betrekking tot de uitdagingen voor donorlanden aangedrongen op een vereenvoudiging van de steunprocedures van de Europese Unie en het aanboren van nieuwe financieringsbronnen, wat mij van cruciaal belang lijkt.</p>
    </intervention>
    <intervention id="2-446" speaker_id="96775" name="Lara Comi" is_mep="True" mode="written">
      <p sl="it">De statistieken die de bevoegde instellingen hebben verspreid over armoede en ondervoeding zijn meer dan slechts cijfers. Achter deze percentages en absolute waarden gaan mensen schuil die moeite hebben om de eindjes aan elkaar te knopen of die als gevolg van voedseltekorten of slechte voeding ernstig ziek zijn geworden.</p>
      <p sl="it">De verplichting om de armoede terug te dringen moet gepaard gaan met een maximaal verantwoordelijkheidsbesef en mag niet beperkt blijven tot een reeks kreten of holle frasen. We moeten de problematiek zorgvuldig bestuderen en oplossingen vinden waarbij de belangen van minder ontwikkelde landen worden verzoend met die van ontwikkelde landen, de belangen van bedrijven met die van consumenten, de belangen van de industrie met die van de boeren – en dat voor alle betrokken spelers. Wij leren anderen zeker niet te vliegen door onze eigen vleugels te kortwieken, maar door naar draagkracht en vermogen lasten op ons te nemen. Daarom is het belangrijk om de goede praktijken van de markteconomie te verspreiden en daarmee groei- en ontwikkelingsmechanismen te stimuleren en tegelijkertijd de juiste prikkels en de juiste opleiding te geven om mensen uit de armoedeval te helpen.</p>
    </intervention>
    <intervention id="2-447" speaker_id="33997" name="Corina Creţu" is_mep="True" mode="written">
      <p sl="ro">Voor het eerst in de geschiedenis lijdt een miljard mensen honger. Alleen al dit jaar is het aantal mensen dat hebben 64 miljoen mensen zich aangesloten bij de velen die al extreme honger lijden. Deze realiteit dwingt ons om ons te focussen op het scheppen van banen in ontwikkelingslanden, omdat dat de meest doelmatige manier is om armoede en sociale uitsluiting uit te bannen. Om dit te bereiken moet de hulp aan onderwijsstelsels op een meer consistente leest worden geschoeid en de exodus van goed geschoolde werknemers een halt toe worden geroepen. Door de recente voedselprijzencrisis is duidelijk geworden hoe hoog de spanning ten gevolge van een gebrek aan voedselzekerheid in arme landen is opgelopen. Daarom moet meer aandacht uitgaan naar de landbouw, in een tijd dat de landbouw voor de meerderheid van bevolking in ontwikkelingslanden, waarvan 75 procent geconcentreerd is in plattelandsgebieden, de enige manier is om in hun levensonderhoud te voorzien.</p>
    </intervention>
    <intervention id="2-448" speaker_id="1289" name="Proinsias De Rossa" is_mep="True" mode="written">
      <p sl="en">Ik steun dit verslag, dat een overzicht geeft van de belangrijkste uitdagingen die gepaard gaan met het scheppen van werkgelegenheid en het verminderen van de armoede in de aanloop naar de uiterste datum waarop de millenniumdoelstellingen voor ontwikkeling moeten zijn verwezenlijkt. De EU-lidstaten worden opnieuw opgeroepen om aan hun steuntoezeggingen te voldoen. Daarnaast wordt speciale aandacht geschonken aan bestuur en capaciteitsopbouw en wordt aangedrongen op een grotere participatie van belanghebbenden. Ook wordt aandacht geschonken aan het helpen van kleine en middelgrote ondernemingen in ontwikkelingslanden door bevordering van infrastructuur en technologieoverdracht. Het is niet alleen nodig om werkgelegenheid te scheppen maar er moeten ook kwaliteitsbanen komen. Alle ontwikkelingslanden moeten de agenda van de ILO inzake waardig werk en het initiatief van de VN inzake de sociale beschermingsbodem onderschrijven om toereikende arbeidsnormen en een grote mate van integrale sociale bescherming, waarvan de dekking zich ook uitstrekt tot de meest arme en gemarginaliseerde personen, te waarborgen. Er dient zeker speciale nadruk te worden gelegd op de bestrijding van kinderarbeid. In het verslag wordt om gratis en volledige toegang voor iedereen tot alle onderwijslagen, dat wil zeggen basis-, hoger- en beroepsonderwijs, gevraagd, zodat de plaatselijke bevolking zich kan kwalificeren en kan ontwikkelen tot vakbekwame werknemers. Zonder onderwijs zijn kinderen namelijk gedoemd tot een leven in armoede en de economie tot stagnatie.</p>
    </intervention>
    <intervention id="2-449" speaker_id="96914" name="Anne Delvaux" is_mep="True" mode="written">
      <p sl="fr">In het verslag waarover vandaag is gestemd wordt de nadruk gelegd op de noodzaak voor ontwikkelingslanden om de internationale arbeidsnormen toe te passen, te zorgen voor adequate financiering van micro-ondernemingen – vooral in de landbouwsector – corruptie te bestrijden en de sociale partners een belang te geven in economische ontwikkeling.</p>
      <p sl="fr">Ook wordt erin gesteld dat onderwijs geheel toegankelijk moet zijn, aangezien de ontwikkeling van menselijke middelen in elke ontwikkelingsstrategie onontbeerlijk is en cruciaal voor het scheppen van werk. Wat de donorlanden betreft, wordt in het verslag aangedrongen op nakoming van de belofte om tot 2015 0,7 procent van het bbp aan ontwikkelingshulp te besteden, alsmede op het coördineren van het ontwikkelingsbeleid tussen de Commissie en de lidstaten van de EU.</p>
      <p sl="fr">Ter herinnering: in 2005 schatte de Wereldbank al dat 1,4 miljard mensen in extreme armoede leven, ofwel van minder dan 1,25 dollar per dag moeten rondkomen. Daarbij gaat het vooral om Afrika ten zuiden van de Sahara (51 procent). Op de tweede plaats komt de bevolking van Zuid-Azië (40,3 procent). Verder leven nog eens 2,5 miljard mensen in zogeheten ‘gematigde’ armoede: zij moeten van minder dan 2 dollar per dag rondkomen.</p>
    </intervention>
    <intervention id="2-450" speaker_id="4318" name="Harlem Désir" is_mep="True" mode="written">
      <p sl="fr">Gisteren is de VN-top over de uitvoering van de millenniumontwikkelingsdoelstellingen begonnen. Er is weliswaar vooruitgang geboekt maar we zijn nog ver verwijderd van de voor 2015 gestelde doelstellingen op het gebied van armoedevermindering.</p>
      <p sl="fr">Om die te verwezenlijken moeten allereerst banen in de ontwikkelingslanden worden gecreëerd. Immers, volgens een recent rapport van het IMF en de IAO zijn er in 2010 wereldwijd meer dan 210 miljoen werklozen. Door de crisis zijn sinds 2008, 30 miljoen banen verloren gegaan. De IAO wil dat werkgelegenheid niet langer wordt gezien als de uitkomst van ander beleid, maar als een hoofddoelstelling en pijler van groeistrategieën.</p>
      <p sl="fr">Duurzame ontwikkeling en ondersteuning van werkgelegenheid en waardig werk vereisen ondersteuning van economische diversificatie, eerbiediging van de IAO-normen, een pakket rechten op sociale zekerheid voor iedereen, investeringen in openbare diensten, en basisbehoeftenvoorziening, zoals toegang tot water, gezondheidszorg en voedselzekerheid. Meer werk zal ook een voorwaarde zijn voor stabiliteit en een versterking van de democratie. Dat is de boodschap van het verslag-Theocharous.</p>
    </intervention>
    <intervention id="2-451" speaker_id="28310" name="Edite Estrela" is_mep="True" mode="written">
      <p sl="pt">Ik heb voor dit verslag gestemd omdat erin wordt gepleit voor een verbetering van de juridische en sociale positie van vrouwen teneinde discriminatie tegen te gaan en gebruik te maken van de mogelijke bijdrage van vrouwen aan de economische en sociale ontwikkeling in ontwikkelingslanden. Het bevorderen van gendergelijkheid in deze landen is tevens investeren in economisch succes. Het is ook belangrijk te waarborgen dat basisonderwijs en volksgezondheid de grondslag blijven vormen voor het ontwikkelingsbeleid. De huidige economische crisis mag geen voorwendsel zijn om te snoeien in de internationale steun aan deze sectoren.</p>
    </intervention>
    <intervention id="2-452" speaker_id="96977" name="Diogo Feio" is_mep="True" mode="written">
      <p sl="pt">Het is onmogelijk om deze kwestie te behandelen zonder hier de leidinggevende rol van de Europese Unie op het gebied van ontwikkelingshulp in herinnering te brengen. Ondanks de geleverde inspanningen moet worden erkend dat er op dit vlak nog veel werk aan de winkel is en dat de ontwikkelingslanden nog steeds zwaar getroffen worden door armoede en werkloosheid. Na de onafhankelijkheid zijn de leiders van vele van deze landen een anti-Europees discours gaan hanteren. Het spreekt vanzelf dat die argumenten thans volkomen achterhaald zijn. Helaas laten de berichten die ons bereiken over corruptie en schending van de mensenrechten, de vrijheden en de waarborgen van burgers in ontwikkelingslanden veel te wensen over.</p>
      <p sl="pt">De Unie doet er goed aan om haar steunniveau te behouden en zich sterk te maken voor de aanneming van beste praktijken. Zij mag haar eisen niet naar beneden bijstellen en zeker niet toegeven aan degenen die hun profijt doen met menselijk leed.</p>
    </intervention>
    <intervention id="2-453" speaker_id="96899" name="José Manuel Fernandes" is_mep="True" mode="written">
      <p sl="pt">De strijd tegen armoede en sociale uitsluiting vereist dat wij ons resoluut inzetten voor de integrale ontplooiing van de mens en voor een ethische benadering van de economie en de machtsbetrekkingen. Er is een ruimere definitie van armoede nodig waarin ook rekening wordt gehouden met ontbering, sociale uitsluiting en gebrek aan participatie, zoals voorgesteld wordt in het rapport van de Verenigde Naties getiteld ‘Rethinking Poverty - Report on the World Social Situation 2010’. De regeringen van de ontwikkelingslanden moeten kiezen voor economische diversificatie. Daarbij moeten zij streven naar duurzame ontwikkeling, het ondernemingsklimaat en met name de oprichting van kleine en middelgrote ondernemingen bevorderen en de strijd aanbinden met bureaucratie en corruptie. Donoren en partnerlanden dienen te waarborgen dat de landbouw, en met name de kleine landbouwbedrijven en de kleine, middelgrote, milieuvriendelijke en agro-industriële ondernemingen, hoger op de ontwikkelingsagenda worden gezet. Zij moeten zich actief inzetten op het gebied van onderwijs en beroepsopleiding en voor de bestrijding van kinderarbeid, de tenuitvoerlegging van toereikende arbeidsnormen en een grote mate van integrale sociale bescherming. Kinderarbeid vormt een obstakel voor het verwezenlijken van universeel basisonderwijs en het verminderen van armoede. Daarom dring ik aan op een versterking van de coördinatie tussen agentschappen en een betere onderlinge afstemming van de onderwijshulp en het kinderarbeidbeleid. Ik ben tevens van mening dat meer inspanningen moeten worden gedaan om gendergelijkheid te waarborgen.</p>
    </intervention>
    <intervention id="2-454" speaker_id="96706" name="João Ferreira" is_mep="True" mode="written">
      <p sl="pt">De slotversie van dit verslag bevat positieve en negatieve elementen die strijdig zijn met elkaar.</p>
      <p sl="pt">Het begint meteen al slecht, want sterke en duurzame economische groei wordt ondergeschikt gemaakt aan de behoeften van de bedrijfswereld. Het zijn de werknemers die rijkdom en economische groei creëren, en de productie moet worden georganiseerd ter wille van de werknemers en om aan de maatschappelijke behoeften te voldoen, niet om winst te maken. Als de organisatie van de materiële productie stoelt op winstbejag en niet tegemoetkomt aan de behoeften van de burgers zullen de armoede en de werkloosheid alleen maar toenemen, terwijl dit verslag juist het tegendeel beoogt.</p>
      <p sl="pt">Er zijn echter ook positieve elementen te vinden, met name wanneer wordt aangedrongen op een herziening van het privatiseringsbeleid, in het bijzonder op het gebied van nutsvoorzieningen zoals water, riolering en diensten van algemeen belang, de bescherming van de openbare dienstverlening en de noodzaak om de belastingparadijzen op te doeken.</p>
      <p sl="pt">Wij van onze kant zijn van oordeel dat de beoogde doelstelling slechts zal kunnen worden verwezenlijkt indien een grondige herstructurering van de economische en handelsbetrekkingen gewaarborgd is. Daarvoor is het nodig dat wij onmiddellijk een punt zetten achter het neoliberalisme en achter de overeenkomsten voor de liberalisering van de handel in het kader van de Wereldhandelsorganisatie en de vrijhandelsovereenkomsten die reeds van toepassing zijn of waarover onderhandelingen aan de gang zijn. Andere noodzakelijke voorwaarden zijn kwijtschelding van de buitenlandse schuld en schuldaflossing van ontwikkelingslanden en opheffing van het structurele aanpassingsbeleid dat hen door de internationale financiële instellingen is opgelegd.</p>
    </intervention>
    <intervention id="2-455" speaker_id="2338" name="Ian Hudghton" is_mep="True" mode="written">
      <p sl="en">Onder de vele goede punten die dit verslag over ontwikkelingslanden bevat, bevindt zich een oproep tot heroverweging van het privatiseringsbeleid, in het bijzonder op het gebied van water en afvalverwerking. Ik ben van mening dat een dergelijke heroverweging net zo goed voor de ontwikkelde wereld geldt en dat waterdiensten van zo’n fundamenteel belang zijn dat ze er uitsluitend voor het openbaar nut zouden moeten zijn en niet voor particulier winstbejag.</p>
    </intervention>
    <intervention id="2-456" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb mijn steun gegeven aan het verslag omdat armoedebestrijding en het scheppen van werkgelegenheid de grootste problemen zijn waarmee de wereld van vandaag geconfronteerd wordt en tevens voorwaarden zijn voor evenwichtige ontwikkeling en economische groei, met name in ontwikkelingslanden. Ik ben blij dat er stemmen opgaan voor een heroverweging van het privatiseringsbeleid, vooral wat betreft nutsvoorzieningen zoals waterverwerking en -beheer, drinkwater en verwarming, woningonderhoud en andere diensten van maatschappelijk belang. Openbare dienstverlening moet onder strikt toezicht staan van lokale of centrale overheden. Diensten moeten gelijke toegang waarborgen en voor iedereen van dezelfde kwaliteit zijn, ongeacht inkomen of afhankelijkheid van een sociale groep. De toenemende privatisering van de instanties die openbare diensten verlenen – neem bijvoorbeeld Vilnius – is reden tot grote zorg. Het is heel eenvoudig om bestaande diensten en de infrastructuur van hun aanbieders kapot te maken, maar wat gebeurt er als een onderneming ophoudt een bepaalde dienst te verlenen of deze alleen nog verleent tegen een sterk verhoogde prijs? Het belangrijkste doel van de belanghebbenden is te laten zien dat de staat of de gemeente de diensten niet zo doeltreffend kan aanbieden als particuliere bedrijven dat kunnen, waarna die diensten worden geprivatiseerd. Wie kan zeggen dat we hier niet door beïnvloed zijn? Openbare diensten zijn te gevoelig en te belangrijk voor mensen om ze roekeloos in particuliere handen te leggen. Het waarborgen en ontwikkelen van dergelijke diensten moet een prioriteit zijn.</p>
    </intervention>
    <intervention id="2-457" speaker_id="96667" name="Alan Kelly" is_mep="True" mode="written">
      <p sl="en">Dit verslag geeft een overzicht van de belangrijkste uitdagingen die gepaard gaan met het scheppen van werkgelegenheid en het verminderen van de armoede in het licht van de financiële crisis. De EU-lidstaten worden erin opgeroepen om aan hun steuntoezeggingen in het kader van de millenniumdoelstellingen voor ontwikkeling te voldoen. Daarnaast wordt er aangedrongen op een grotere participatie van belanghebbenden in kleinschalig grondeigendom en wordt er aandacht geschonken aan bijstand aan kleine en middelgrote ondernemingen in ontwikkelingslanden via de bevordering van de infrastructuur en technologieoverdracht.</p>
    </intervention>
    <intervention id="2-458" speaker_id="96882" name="Elisabeth Köstinger" is_mep="True" mode="written">
      <p sl="de">De Europese Unie moet werk maken van de mondiale bestrijding van armoede en honger, aangezien 1,4 miljard mensen met extreme armoede te kampen hebben. Hiervoor zijn tal van oorzaken aan te wijzen. Helaas zijn de ontwikkelingslanden op grond van de politieke randvoorwaarden, tekortkomingen op het gebied van democratie en rechtsstaat en geografische nadelen beperkt in hun mogelijkheden zelf het initiatief tot verbeteringen te nemen. Om een succesvolle ontwikkelingshulp te kunnen waarborgen moeten passende en doelgerichte maatregelen worden getroffen, waarmee de problemen bij de wortel worden aangepakt. In het onderhavige verslag wordt benadrukt hoe belangrijk het voor ontwikkelingslanden is om hun productiesector te ontwikkelen, onnodige bureaucratie en corruptie te bestrijden, onderwijs te bevorderen, internationale sociale en productienormen toe te passen en passende financieringsmogelijkheden voor micro-ondernemingen met name in de landbouw ter beschikking te stellen. De zekerheid van voedselvoorziening is van levensbelang voor elk land en zijn bevolking. Een grotere mate van zelfvoorziening zorgt voor meer onafhankelijkheid en kan conflicten helpen voorkomen. Een voorwaarde hiervoor is het behoud en de bevordering van de landbouwproductie en de bescherming van bodem en water.</p>
    </intervention>
    <intervention id="2-459" speaker_id="96823" name="Petru Constantin Luhan" is_mep="True" mode="written">
      <p sl="ro">Ik heb voor dit verslag gestemd omdat ik van mening ben dat om de armoede te bestrijden niet alleen banen moeten worden geschapen, maar dat die banen ook goede banen moeten zijn. Kleine en micro-ondernemingen, vooral in de landbouwsector, hebben passende financiering en microkredieten nodig om bestaande banen in stand te houden en nieuwe te creëren.</p>
      <p sl="ro">In dit verband steun ik de oproep aan de Commissie en de lidstaten om de financiële overheidssteun aan kleine en micro-ondernemingen en boeren in ontwikkelingslanden te verhogen, zoals ook verwoord is in het mondiale banenplan van de Internationale Arbeidsorganisatie.</p>
    </intervention>
    <intervention id="2-460" speaker_id="4393" name="Mario Mauro" is_mep="True" mode="written">
      <p sl="it">Ik sta achter het verslag over de vermindering van armoede en het scheppen van werkgelegenheid in ontwikkelingslanden, vooral vanwege de oproep om de bijdrage van de sociale economie (bijvoorbeeld in de vorm van coöperaties) aan het scheppen van werkgelegenheid en het bevorderen van waardig werk in ontwikkelingslanden te erkennen, en om de sociale economie in de ontwikkelingsprogramma's en samenwerkingsstrategieën van de EU op te nemen.</p>
      <p sl="it">Het is daarnaast belangrijk dat de ontwikkelingslanden zich aansluiten bij de Agenda voor waardig werk van de IAO, zodat werknemers in deze landen eindelijk fatsoenlijke arbeidsvoorwaarden tegemoet kunnen zien.</p>
      <p sl="it">We moeten zo snel mogelijk een einde maken aan de onbezonnen wedloop om de uitbuiting van kinderarbeid en daarentegen onderwijs bevorderen als fundament voor de toekomst van nieuwe generaties.</p>
    </intervention>
    <intervention id="2-461" speaker_id="96742" name="Jean-Luc Mélenchon" is_mep="True" mode="written">
      <p sl="fr">Dit verslag is acceptabel. Hoewel hierin de liberalisering van de handel niet ter discussie wordt gesteld en de Wereldhandelsorganisatie als leidraad wordt genomen, is een niet te verwaarlozen aantal voorgestelde maatregelen van dien aard dat de levensomstandigheden van burgers van zuidelijke landen erdoor kunnen worden verbeterd.</p>
      <p sl="fr">Stimulering van socialezekerheidsstelsels, integratie van de sociale economie in samenwerkingsovereenkomsten, bevordering van een goed gezondheidsstelsel en vrije toegang tot basis-, hoger- en beroepsonderwijs voor iedereen, bevordering van toegang tot schoon drinkwater, en stimulansen van de EU om de electorale keuzes van de bevolking te eerbiedigen– dit zijn allemaal positieve punten uit het verslag.</p>
      <p sl="fr">Er wordt zelfs gepleit voor het instellen van onafhankelijke parlementen met echte wetgevende-, controlerende- en begrotingsbevoegdheden. Door deze aanbevelingen toe te passen kunnen de lovenswaardige intenties van dit verslag wellicht worden vervuld.</p>
    </intervention>
    <intervention id="2-462" speaker_id="96978" name="Nuno Melo" is_mep="True" mode="written">
      <p sl="pt">Het spreekt vanzelf dat de Europese Unie zich, als ruimte van solidariteit, inzet voor de vermindering van armoede en het scheppen van werkgelegenheid in ontwikkelingslanden. Wij weten allemaal dat de verwezenlijking van deze doelstelling staat of valt met een sterke en duurzame groei in een stabiele omgeving. Daarom moeten de ontwikkelingslanden streven naar economische diversificatie door hun productiesector te ontwikkelen. Het is tevens noodzakelijk om de bureaucratische verplichtingen te verlichten, zodat de kleine en middelgrote ondernemingen kunnen fungeren als motor van werkgelegenheid en groei. Als de Europese Unie erin slaagt deze waarden over te brengen aan de ontwikkelingslanden zal zij een beslissende rol spelen bij de vermindering van armoede en het scheppen van werkgelegenheid in deze landen. Ik heb in overeenstemming hiermee gestemd.</p>
    </intervention>
    <intervention id="2-463" speaker_id="96999" name="Alexander Mirsky" is_mep="True" mode="written">
      <p sl="lv">We moeten deelnemen aan een proces met als doel ontwikkelingslanden op te leiden zodat zij hun nationale bbp zelf tot stand kunnen brengen. Dat zal de economische ontwikkeling van deze landen stimuleren. Zodoende zullen we de emigratie naar Europa van hele etnische groepen kunnen stoppen. Het is belangrijk om de bewoners van ontwikkelingslanden te laten inzien dat zij hun eigen thuisland moeten opbouwen in plaats van het paradijs te zoeken in Europa. We moeten onze broeders in de ontwikkelingslanden helpen inzien hoe ze onafhankelijk en welvarend kunnen worden. Ik geloof dat we onze kennis en ervaring moeten delen en daarom heb ik voor deze resolutie gestemd.</p>
    </intervention>
    <intervention id="2-464" speaker_id="28255" name="Andreas Mölzer" is_mep="True" mode="written">
      <p sl="de">Het verslag van de Commissie ontwikkelingssamenwerking over de vermindering van armoede en het scheppen van werkgelegenheid in ontwikkelingslanden formuleert een juiste benadering. In de westelijke industrielanden moeten wij een beleid voeren dat de zwakkere landen de mogelijkheid geeft om voor zich zelf te zorgen en een sterke economie op te bouwen. Essentieel hierbij is dat zij in staat worden gesteld levensmiddelen voor de eigen bevolking te produceren. Deze landen moeten ook de mogelijkheid krijgen om hun economie zodanig te diversifiëren dat zij niet van ingevoerde producten afhankelijk zijn.</p>
      <p sl="de">Hiervoor moeten met name kleine en middelgrote ondernemingen ontstaan die werkgelegenheid scheppen. Bepaalde exportsubsidies in de EU die de Europese landbouwindustrie bevoordelen en de landbouw in de ontwikkelingslanden ondermijnen, moeten kritisch worden geëvalueerd en worden afgeschaft. Ook moeten belastingsparadijzen worden aangepakt. Uiteindelijk heb ik mij ondanks de vele positieve elementen van stemming onthouden omdat deze blijkbaar niet als dwingende richtsnoeren voor de ontwikkelingshulp zullen worden toegepast. Met loze intentieverklaringen schieten we niets op. Op die manier zal ook in de toekomst veel geld in de verkeerde zakken verdwijnen.</p>
    </intervention>
    <intervention id="2-465" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Om armoede in de ontwikkelingslanden te verminderen moet het Europees Parlement de nadruk leggen op maatschappelijke normen die de levensstandaard van de inwoners van die landen beïnvloeden. De EU heeft de plicht om kinderarbeid en dwangarbeid te bestrijden. Daarnaast mogen we niet vergeten dat de landbouw voor miljoenen inwoners van ontwikkelingslanden de belangrijkste bron van levensonderhoud is.</p>
      <p sl="pl">Het voorstel uit het verslag om kleinere boerenbedrijven te ondersteunen heeft mijn volledige instemming. De oproep uit het verslag om de traditie van gemeenschappelijk landgebruik te respecteren en in stand te houden is zeer waardevol, omdat dat de inwoners al eeuwenlang een relatief hoge levensstandaard heeft bezorgd.</p>
    </intervention>
    <intervention id="2-466" speaker_id="97197" name="Alfredo Pallone" is_mep="True" mode="written">
      <p sl="it">De Europese Unie heeft het voorrecht wetten te maken die gericht zijn op Europese behoeften en eisen, maar kan en mag niet voorbijgaan aan haar verantwoordelijkheid ten opzichte van de rest van de wereld, met name ten opzichte van de ontwikkelingslanden.</p>
      <p sl="it">Het verslag van mevrouw Theocharous heeft precies deze doelstelling: armoedebestrijding en het scheppen van werkgelegenheid in ontwikkelingslanden zijn niet alleen belangrijk voor de bevolking van die landen maar ook voor onze eigen bevolking. In de meeste gevallen leiden armoede en de zoektocht naar werk ertoe dat duizenden wanhopige mensen op reis gaan in de hoop elders een betere toekomst te vinden.</p>
      <p sl="it">Daarom geloof ik dat een strategie gericht op het ter plaatse creëren van bepaalde omstandigheden gesteund moet worden, en dat deze een aanwinst is voor de landen die geholpen worden, alsmede voor de Europese Unie, die de strategie ondersteunt.</p>
    </intervention>
    <intervention id="2-467" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Het onderwerp van dit verslag is bijzonder actueel en dringend, en ook belangrijk en strategisch. Actueel en dringend omdat het algemeen bekend is dat de armoedecijfers de laatste tijd overal ter wereld gestegen zijn, net zoals de kloof tussen arm en rijk steeds groter wordt. Belangrijk en strategisch omdat de Europese investering in de vermindering van armoede en het scheppen van werkgelegenheid in ontwikkelingslanden op sociaal, economisch en moreel gebied een beslissende rol speelt bij respectievelijk het bevorderen van de sociale vrede, het stimuleren van de economie en het in de praktijk brengen van de waarden waarin wij geloven.</p>
      <p sl="pt">Ik heb mijn goedkeuring gehecht aan het verslag in zijn huidige vorm, maar dat doet geen afbreuk aan het feit dat de beoogde doelstelling volgens mij ook in Europa moet worden verwezenlijkt, niet alleen om de redenen die ik hierboven voor de ontwikkelingslanden heb genoemd, maar vooral vanwege de logica en het gevoel dat wij meer solidariteit aan elkaar verschuldigd zijn, en ook omdat ik ervan overtuigd ben dat wij, Europeanen, de anderen niet kunnen helpen als we zelf problemen hebben.</p>
    </intervention>
    <intervention id="2-468" speaker_id="38595" name="Rovana Plumb" is_mep="True" mode="written">
      <p sl="ro">Sterke, duurzame economische groei in een stabiele omgeving helpt welvaart en goede banen te creëren, waardoor dit de zekerste en meest duurzame weg uit de armoede is. Honger, ondervoeding en uitsluiting van miljoenen mensen van toegang tot voedsel en elementaire openbare diensten zijn gevolgen van een tekortschietend economisch, landbouw- en handelsbeleid dat in deze landen is bevorderd en uitgevoerd. In ontwikkelingsstrategieën moet speciaal worden gekeken naar de meest kwetsbare en gemarginaliseerde mensen, met name vrouwen, kinderen, ouderen en personen met een handicap.</p>
      <p sl="ro">Daarom moeten ontwikkelingslanden naar mijn mening grotere nadruk leggen op de bestrijding van kinderarbeid en in plaats van banen voor kinderen kwalitatief goede, duurzame banen voor volwassenen creëren, terwijl kinderen de mogelijkheid moeten krijgen om fatsoenlijk onderwijs te volgen. Ook moeten ze voorrang geven aan maatregelen om in de sociale basisbehoeften te voorzien en de bescherming van kinderen en kwetsbare vrouwen te bevorderen, die aanzienlijk door de crisis zijn getroffen, evenals van risicojongeren, ongeschoolde en laagbetaalde arbeiders en migranten, werknemers in de landbouw en personen met een handicap.</p>
    </intervention>
    <intervention id="2-469" speaker_id="28406" name="Miguel Portas" is_mep="True" mode="written">
      <p sl="pt">Ik heb voor deze resolutie gestemd omdat zij onder meer bijzondere aandacht besteedt aan de bestrijding van kinderarbeid, de Europese Unie aanmoedigt de bijdrage van de sociale economie te erkennen, de ontwikkelingslanden verzoekt om het grondeigendom onder het arme en berooide deel van de bevolking te bevorderen, bijvoorbeeld door de bewoners van sloppenwijken het land waarop zij wonen in eigendom te geven, opkomt voor de vrijheid van vereniging voor vakbonden en het recht op collectieve onderhandelingen, alle vormen van discriminatie tegengaat, en oproept tot een heroverweging van het privatiseringsbeleid, in het bijzonder op het gebied van nutsvoorzieningen zoals water, afvalverwerking en diensten van algemeen belang, en tot een heroverweging van de maatschappelijke rol van staten bij ontwikkelingsbeleid, inclusief de rol van staatsondernemingen als werkgevers en maatschappelijke dienstverleners.</p>
    </intervention>
    <intervention id="2-470" speaker_id="28409" name="Raül Romeva i Rueda" is_mep="True" mode="written">
      <p sl="en">Wij hebben ons op het laatste moment van stemming onthouden omdat de oorspronkelijke tekst van paragraaf 94 is aangenomen, waarin de Commissie en de lidstaten worden opgeroepen om ‘een samenhangende benadering te ontwikkelen, die de grondbeginselen van de vrije markt respecteert en de wederkerigheid op het vlak van de handel waarborgt’.</p>
    </intervention>
    <intervention id="2-471" speaker_id="97196" name="Oreste Rossi" is_mep="True" mode="written">
      <p sl="it">Hoewel dit een goed verslag is, waarin de benadering van 'hulp begint ter plaatse' wordt gezien als de beste manier om de arme bevolkingsgroepen waar ook ter wereld te helpen, gaat dit verslag verder, doordat het oproept tot het maken van landenrapportages, tot het beschikbaar stellen van extra financiële middelen ter bestrijding van de effecten van de klimaatverandering en tot een herziening van het subsidiebeleid op het vlak van de landbouw.</p>
      <p sl="it">Daarnaast heeft het Parlement een amendement aangenomen dat stelt dat door de EU verstrekte landbouwsubsidies aan Europese boeren de markten van ontwikkelingslanden kapot hebben gemaakt. Hoewel ik een groot deel van de voorstellen in deze resolutie steun, en daarin ook de noodzaak van wereldwijde coördinatie van de hulp wordt genoemd, heb ik tegengestemd.</p>
    </intervention>
    <intervention id="2-472" speaker_id="96789" name="Joanna Senyszyn" is_mep="True" mode="written">
      <p sl="pl">Ik heb het verslag over de vermindering van armoede en het scheppen van werkgelegenheid in ontwikkelingslanden gesteund. Armoedebestrijding is de hoofddoelstelling van de EU 2020-strategie die de lijnen uitzet voor de activiteiten van de EU in de komende jaren. Deze doelstelling betreft de circa 120 miljoen Europeanen die momenteel in armoede leven. Om de armoede in de ontwikkelingslanden effectief te kunnen bestrijden, moeten we de armoede in Europa uitbannen.</p>
      <p sl="pl">Educatie speelt hierin een belangrijke rol. Onderwijs en de verbetering van kwalificaties zijn de beste methoden om werk te krijgen en los te komen uit een leven in armoede en ellende. In ontwikkelingslanden is het extra belangrijk dat kinderen, ongeacht hun geslacht, toegang hebben tot onderwijs. Zelfs in landen met een relatief hoog inkomen per hoofd van de bevolking is de toegang tot onderwijs voor maatschappelijke groepen als minderheden en meisjes beperkt. In de allerarmste landen gaat amper de helft van de kinderen naar school.</p>
      <p sl="pl">De Unie moet in haar hulpprogramma's meer aandacht besteden aan gratis lesmateriaal, maaltijden en schoolbussen. Daarnaast zijn wettelijke voorschriften op het gebied van onderwijs en kinderwelzijn onmisbaar, evenals steun voor studeren in het buitenland. Deze studenten moeten vervolgens wel met interessante programma's aangemoedigd worden om na het behalen van hun diploma naar hun land terug te keren om de eigen gemeenschappen van hun verworven kennis en ervaring te laten profiteren. Ook is het belangrijk om campagnes te voeren die de kennis over dwangarbeid door kinderen vergroten.</p>
    </intervention>
    <intervention id="2-473" speaker_id="96858" name="Marie-Christine Vergiat" is_mep="True" mode="written">
      <p sl="fr">Ik heb mij ten aanzien van dit verslag onthouden van stemming. Het bevat bepalingen die op zijn zachtst gezegd tegenstrijdig zijn.</p>
      <p sl="fr">Enerzijds wordt aangedrongen op een heroverweging van het privatiseringsbeleid, vooral op het gebied van openbare diensten, en is er steun voor investeringsmaatregelen ten gunste daarvan. Er wordt andermaal gewezen op het gunstige effect van coöperaties en de sociale economie op de ontwikkeling, en op de noodzaak om de IAO-verdragen inzake internationale arbeidsnormen ten uitvoer te leggen.</p>
      <p sl="fr">Maar tegelijkertijd heeft een meerderheid van het Parlement een voor mij onaanvaardbare paragraaf aangenomen, waarin de lidstaten en de Commissie wordt opgeroepen de grondslagen van de vrije markt te respecteren.</p>
    </intervention>
  </section>
  <section id="creitem16" title="7. Rectificaties stemgedrag/voorgenomen stemgedrag: zie notulen"/>
  <section id="creitem17" title="8. Goedkeuring van de notulen van de vorige vergadering: zie notulen"/>
  <section id="creitem18" title="9. Geneesmiddelenbewaking (wijziging Verordening (EG) nr. 726/2004) - Geneesmiddelenbewaking (wijziging Richtlijn 2001/83/EG) (debat)">
    <intervention id="2-479" speaker_id="4308" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van</p>
      <p sl="nl">het verslag van Linda McAvan, namens de Commissie milieubeheer, volksgezondheid en voedselveiligheid, over het voorstel voor een verordening van het Europees Parlement en de Raad tot wijziging, wat de geneesmiddelenbewaking van geneesmiddelen voor menselijk gebruik betreft, van Verordening (EG) nr. 726/2004 tot vaststelling van communautaire procedures voor het verlenen van vergunningen en het toezicht op geneesmiddelen voor menselijk en diergeneeskundig gebruik en tot oprichting van een Europees Geneesmiddelenbureau [COM(2008)0664 - C6-0515/2008 - 2008/0257(COD) ] (A7-0153/2010), en</p>
      <p sl="nl">het verslag van Linda McAvan, namens de Commissie milieubeheer, volksgezondheid en voedselveiligheid, over het voorstel voor een richtlijn van het Europees Parlement en de Raad tot wijziging, wat de geneesmiddelenbewaking betreft, van Richtlijn 2001/83/EG tot vaststelling van een communautair wetboek betreffende geneesmiddelen voor menselijk gebruik [COM(2008)0665 – C6-0514/2008 - 2008/0260(COD) ] (A7-0159/2010).</p>
    </intervention>
    <intervention id="2-480" speaker_id="2327" name="Linda McAvan" is_mep="True" mode="spoken" role="rapporteur">
      <p sl="en">Mijnheer de Voorzitter, ik weet zeker dat iedereen in deze zaal weleens geneesmiddelen heeft gebruikt. De veiligheid van dergelijke producten is cruciaal voor de volksgezondheid.</p>
      <p sl="en">Vorige week, tijdens een bijeenkomst van deskundigen die was belegd om deze nieuwe wetgeving te bespreken, werden wij eraan herinnerd dat het dit jaar vijftig jaar geleden is dat de problemen met het geneesmiddel thalidomide aan het licht kwamen. Als u van mijn leeftijd bent zal u vast nog helder voor de geest staan waar het gebruik van thalidomide toe heeft geleid: de beelden van kinderen geboren zonder ledematen. Uit die ervaring zijn lessen getrokken, en in de loop der jaren hebben regeringen geneesmiddelenbewakingssystemen opgezet om toezicht te houden op de veiligheid van geneesmiddelen. Het was immers duidelijk geworden dat klinische proeven alleen nooit zullen volstaan om alle bijwerkingen van geneesmiddelen op te sporen voordat zij in de handel worden gebracht.</p>
      <p sl="en">Er is zeker sprake van verbetering. Deskundigen vertelden ons vorige week dat, dankzij de verbeteringen die al zijn doorgevoerd, er nu slechts een paar gevallen van aangeboren afwijkingen door thalidomide nodig zouden zijn om de alarmbellen te doen afgaan. Rond 1960 waren daar nog 2 000 gevallen voor nodig.</p>
      <p sl="en">De afgelopen jaren hebben we in Europa op Europees niveau gewerkt aan de ontwikkeling van een gezamenlijk geneesmiddelenbewakingssysteem van de lidstaten en het Europees Geneesmiddelenbureau in Londen. Het is zonneklaar dat samenwerking noodzakelijk is. Wanneer we informatie vergaren onder vijfhonderd miljoen mensen, zullen we bijwerkingen veel sneller en eenvoudiger kunnen oppikken dan wanneer we ieder afzonderlijk op nationaal niveau te werk gaan.</p>
      <p sl="en">De oprichting van het Europees Geneesmiddelenbureau, een netwerk van bureaus in alle lidstaten, geschraagd door de EU-wetgeving, heeft deze vooruitgang mede mogelijk gemaakt. Met de praktische instrumenten die we hebben ontwikkeld – waaronder de databank van EudraVigilance, de grootste ter wereld – kunnen we de tijd die nodig is om bijwerkingen te constateren, bekorten.</p>
      <p sl="en">Maar er zijn meer verbeteringen nodig. Sinds het thalidomideschandaal in de jaren zestig van de vorige eeuw zijn er problemen geweest met geneesmiddelen zoals Vioxx en, heel recentelijk, het diabetesmedicijn Avandia. Persoonlijk ben ik zeer te spreken over het pakket wetgeving waarover de leden van het Europees Parlement en de Raad het in eerste lezing eens zijn geworden, en dat morgen ter stemming zal worden voorgelegd aan dit Parlement. Het is een uitstekend pakket, dat de geneesmiddelenbewaking in de Europese Unie op een hoger plan zal brengen.</p>
      <p sl="en">Wat zijn de belangrijkste veranderingen? Ten eerste is er de oprichting van het Risicobeoordelingscomité voor geneesmiddelenbewaking, een veiligheidscomité met aanvullende bevoegdheden dat zich puur zal bezighouden met de veiligheid van geneesmiddelen en niet met hun toelating tot de markt. In dit comité zullen deskundigen zitting hebben, niet alleen vertegenwoordigers van de nationale regeringen maar ook van gezondheidswerkers en patiënten. We gaan de informatievoorziening voor patiënten verbeteren, patiënten de mogelijkheid geven bijwerkingen rechtstreeks te melden aan de nationale bevoegde instanties en in bijsluiters een oproep plaatsen waarin mensen worden aangespoord eventuele bijwerkingen te melden.</p>
      <p sl="en">Nieuwe producten zullen worden voorzien van een zwart symbool. Momenteel weten gezondheidswerkers wanneer zij een patiënt een nieuw geneesmiddel voorschrijven. Zij weten dus dat ze alert moeten zijn op eventuele bijwerkingen, maar de patiënt in kwestie weet dat niet.</p>
      <p sl="en">Er komt een betere openbare informatievoorziening: één informatieloket in de vorm van een webportaal over geneesmiddelen dat alle uiteenlopende informatie over de veiligheid van geneesmiddelen, waaronder de bijsluiters, samenbrengt – informatie die momenteel alleen met een tijdsinvestering van uren kan worden vergaard. Ook voor bedrijven kent dit webportaal de nodige voordelen: procedures kunnen worden gestroomlijnd, redundante informatie kan worden verwijderd en er kunnen middelen worden vrijgemaakt voor belangrijker onderzoeksactiviteiten. Dit zijn veranderingen die mijns inziens het hele geneesmiddelenbewakingssysteem in Europa enorm zullen verbeteren.</p>
      <p sl="en">Tot slot wil ik de mensen die ons hebben geholpen dit punt te bereiken, en ook mijn schaduwrapporteurs, bedanken. Het is een zeer ingewikkeld dossier en we boffen dat we zulke deskundige collega’s hebben. Dolores Montero van het Spaanse voorzitterschap van de Raad is hier vandaag aanwezig. Zij en haar team hebben het uitstekend gedaan, en dat geldt ook voor het secretariaat van het Parlement, Jo Wood van de socialistische fractie en mijn eigen onderzoeker, Kiri Hanks, die een enorme bijdrage heeft geleverd aan het ophelderen, het boven tafel krijgen van de problemen en ons ook verder heeft bijgestaan.</p>
      <p sl="en">Ik wil ook de secretariaten van de Commissie en de Raad bedanken, en de vele organisaties die informatie hebben geleverd en ons hebben geholpen de problemen vanuit hun perspectief te bekijken – patiëntenorganisaties, belangenorganisaties van apothekers, artsen, bedrijven en de nationale regelgevende instanties.</p>
      <p sl="en">Dit is een enorme bundeling van krachten geweest en nu moeten we samenwerken om de wetgeving goed ten uitvoer te leggen.</p>
    </intervention>
    <intervention id="2-481" speaker_id="photo_generic" name="Antonio Tajani" is_mep="True" mode="spoken">
      <p sl="fr">vicevoorzitter van de Commissie . – Mijnheer de Voorzitter, dames en heren, commissaris Dalli betreurt het dat hij hier vanavond niet aanwezig kan zijn om deze kwestie zelf te bespreken en vraagt u hem te willen excuseren.</p>
      <p sl="fr">Ik heb echter het genoegen hem te vervangen voor de formele goedkeuring van een akkoord in eerste lezing over het belangrijke dossier van de geneesmiddelenbewaking. Ik maak van deze gelegenheid gebruik om al diegenen te bedanken die onafgebroken hebben gewerkt aan de totstandkoming van dit akkoord, in het bijzonder de rapporteurs, mederapporteurs, schaduwrapporteurs en vooral mevrouw McAvan, rapporteur voor de ten principale bevoegde commissie. Dankzij het voorstel waarover het Parlement morgen zal stemmen, zullen patiënten beter beschermd zijn tegen ongewenste effecten van geneesmiddelen.</p>
      <p sl="fr">Het systeem voor de bewaking van geneesmiddelen voor menselijk gebruik in de Europese Unie zal namelijk worden versterkt en gemoderniseerd. Het zal niet alleen zorgen voor een betere bescherming van de volksgezondheid, maar ook voor een goede werking van de interne markt en stroomlijning van de huidige regelgeving en procedures. De wetgeving zal bovendien resulteren in een grotere transparantie en deelname van patiënten op het gebied van geneesmiddelenbewaking.</p>
      <p sl="fr">Met het nieuwe, binnen het Europees Geneesmiddelenbureau (EMA) in het leven te roepen wetenschappelijk comité op het gebied van geneesmiddelenbewaking, zal dit bureau, tot slot, zorgen voor toegang tot de meest gespecialiseerde wetenschappelijke en medische kennis teneinde de veiligheid van geneesmiddelen te evalueren en risicobeperkende maatregelen voor te stellen.</p>
      <p sl="fr">De Commissie is bijzonder verheugd dat de instellingen vóór het zomerreces tot een vooraf vastgesteld gemeenschappelijk standpunt hebben kunnen komen en kan zich helemaal vinden in het gesloten akkoord. In het kader van dit akkoord is het voorgestelde amendement tot verhoging van de rang van de directeur van het EMA geschrapt en zal de Commissie de volgende verklaring publiceren:</p>
      <p sl="fr">“Ingevolge het verzoek van het Europees Parlement en de Raad met betrekking tot de rang van de directeur van het Europees Geneesmiddelenbureau zal de Commissie, om de goedkeuring van dit belangrijke voorstel niet te vertragen, overgaan tot de herpublicatie van de vacature met het oog op de aanwerving van de volgende directeur van het EMA in rang AD 15 in plaats van AD 14.</p>
      <p sl="fr">De Commissie is van mening dat deze kwestie moet worden behandeld in het kader van het horizontale debat over de rol van de bureaus en agentschappen van de Europese Unie binnen de interinstitutionele werkgroep bureaus en agentschappen. De interinstitutionele werkgroep buigt zich momenteel over deze kwestie. Als aan het eind van dit proces wordt besloten dat deze rang toch niet de juiste is, zou hiermee rekening kunnen worden gehouden in volgende advertenties voor deze functie.”</p>
    </intervention>
    <intervention id="2-482" speaker_id="96743" name="Michèle Rivasi" is_mep="True" mode="spoken">
      <p sl="fr">rapporteur voor advies van de Commissie industrie, onderzoek en energie . – Mijnheer de Voorzitter, ik zal nu een minuut nemen en straks nog een. Nu wil ik iets zeggen als rapporteur voor advies van de Commissie industrie, onderzoek en energie en mevrouw McAvan, de rapporteur voor dit verslag, bedanken.</p>
      <p sl="fr">Wat dit onderwerp betreft, was het bijzonder belangrijk dat er niet alleen een betere bescherming kwam van patiënten, betere informatie, maar dat er ook paal en perk werd gesteld aan de invloed van de farmaceutische industrie op het verzamelen, analyseren en interpreteren van de bijwerkingen.</p>
      <p sl="fr">Op het niveau van de Commissie industrie, onderzoek en energie – en overigens ook op dat van de Commissie milieubeheer, volksgezondheid en voedselveiligheid – hebben wij derhalve bewerkstelligd dat artsen en patiënten met het oog op het verzamelen van gegevens bij de nationale autoriteiten melding kunnen maken van bijwerkingen.</p>
      <p sl="fr">Wat het analyseren en interpreteren betreft, valt het onder de verantwoordelijkheid van de lidstaten om ongewenste effecten van geneesmiddelen op te sporen en aandachtig te volgen. In de context van het Mexicaanse griepvirus H1N1 is geconstateerd dat de Zweedse nationale autoriteiten narcolepsie hebben genoemd, een tot dan toe onbekende bijwerking van het H1N1-vaccin. Dit is erg belangrijk. Aan de andere kant ben ik bijzonder teleurgesteld dat we de financiële onafhankelijkheid van de nationale autoriteiten niet hebben weten te realiseren.</p>
      <p sl="fr">Ten aanzien van de controles is er, tot slot, aanzienlijke vooruitgang geboekt met betrekking tot dit Risicobeoordelingscomité voor geneesmiddelenbewaking, dat losstaat van het Comité voor geneesmiddelen voor menselijk gebruik, en ik hoop dat er ook meer informatie beschikbaar komt voor patiënten, zowel in de bijsluiter als in termen van het betrachten van uiterste waakzaamheid.</p>
    </intervention>
    <intervention id="2-483" speaker_id="4432" name="Claude Turmes" is_mep="True" mode="spoken">
      <p sl="fr">rapporteur voor advies van de Commissie interne markt en consumentenbescherming . – Mijnheer de Voorzitter, de geneesmiddelenindustrie is natuurlijk ook een miljardenbusiness en dus heeft de lobby heel wat druk uitgeoefend. Een bijzonder positief punt in de Commissie interne markt en consumentenbescherming is dat het ons is gelukt de interne markt open te houden. Wij hebben gewerkt aan alle door mijn collega’s behandelde aspecten van het toezicht op negatieve bijwerkingen en met betrekking tot de farmaceutische lobby hebben we met name bereikt dat de controles niet worden versoepeld wanneer een geneesmiddel op de markt wordt gebracht en dat de informatie aan de patiënt is gewaarborgd. Een van de ideeën die werden geopperd, was het opstellen van prospectussen, korte samenvattingen, wat een heel slechte zaak zou zijn geweest.</p>
      <p sl="fr">Tot mijn spijt heeft een van de door mij in mijn verslag gelanceerde ideeën het niet gehaald, namelijk om ook de toegevoegde therapeutische waarde van nieuwe geneesmiddelen te testen. Wij worden tegenwoordig geconfronteerd met een strategie van de grote bedrijven die, telkens wanneer een patent verloopt, een paar moleculen veranderen, een omvangrijke reclamecampagne op touw zetten – in veel bedrijven wordt vandaag de dag meer geld uitgetrokken voor marketing dan voor onderzoek – met als resultaat nieuwe, dure geneesmiddelen die vrijwel geen toegevoegde waarde hebben vergeleken met de bestaande, minder dure geneesmiddelen.</p>
      <p sl="fr">Bij een volgende herziening moet ook dit absoluut nader worden bestudeerd. Onze nationale stelsels van gezondheidszorg bezwijken onder de kosten en iedere maatregel die deze stelsels kan ontlasten, moet worden genomen. Het feit dat het niet verplicht is de toegevoegde therapeutische waarde te testen, vormt een echte lacune in onze wetgeving.</p>
    </intervention>
    <intervention id="2-484" speaker_id="4319" name="Pilar Ayuso" is_mep="True" mode="spoken">
      <p sl="es">namens de PPE-Fractie . – Mijnheer de Voorzitter, commissaris, ik wil eerst en vooral de aandacht vestigen op het werk dat de rapporteur, mevrouw McAvan, heeft verricht. En dan heb ik het niet alleen over de diepgang van haar werk, maar ook over de manier waarop ze te werk is gegaan, namelijk door samen te werken met alle schaduwrapporteurs. Ik wil eveneens de specialisten van de Spaanse regering bedanken voor de bijdrage die ze geleverd hebben aan deze overeenkomst.</p>
      <p sl="es">De doelstelling van dit systeem van geneesmiddelenbewaking in de Europese Unie is het versterken van het toezicht, de transparantie en de communicatie op het vlak van de veiligheid van geneesmiddelen die op de markt worden gebracht, vooral wat betreft hun risicoprofiel en de bijwerkingen die ze kunnen veroorzaken.</p>
      <p sl="es">Belangrijk hierbij is de oprichting van het Risicobeoordelingcomité voor geneesmiddelenbewaking, dat de mogelijke veiligheidsproblemen met medicijnen die in de Europese Unie op de markt werden gebracht, zal evalueren en hierover aanbevelingen zal doen aan het Europees Geneesmiddelenbureau. Eveneens belangrijk is de oplossing dat zowel de lidstaten als de verantwoordelijken voor het op de markt brengen van de medicijnen de EudraVigilance-databank op de hoogte brengen bij elk vermoeden van mogelijke bijwerkingen.</p>
      <p sl="es">EudraVigilance zal de enige bron van informatie zijn, maar op hetzelfde moment zal de bevoegde autoriteit van de lidstaat waar de bijwerking zich vermoedelijk heeft voorgedaan, op de hoogte worden gebracht, en dat is heel belangrijk.</p>
      <p sl="es">Het is eveneens van belang dat de consumenten nu de mogelijkheid krijgen om elke bijwerking te melden. In dat opzicht zal de oprichting en het beheer door het bureau van een Europees webportaal voor geneesmiddelen, dat op zijn beurt verbonden is met de webportalen van elke lidstaat, ertoe leiden dat de burgers beter geïnformeerd raken over de veiligheid van de geneesmiddelen die ze gebruiken.</p>
      <p sl="es">Tot slot mogen we ook niet vergeten dat, aangezien de geneesmiddelenbewaking een fundamentele rol speelt bij de bescherming van de volksgezondheid, het aannemen van deze richtlijn en deze verordening een aanzienlijke bijdrage zal leveren aan deze bescherming. Niet alleen de huidige procedures, maar ook de coördinatie van de acties van de verschillende lidstaten zal worden verbeterd.</p>
    </intervention>
    <intervention id="2-485" speaker_id="96975" name="António Fernando Correia De Campos" is_mep="True" mode="spoken">
      <p sl="pt">namens de S&amp;D-Fractie . – Mijnheer de Voorzitter, aangezien er een toenemende tendens is dat het veiligheidsprofiel van nieuwe geneesmiddelen pas volledig bekend wordt nadat ze in de handel zijn gebracht, is er behoefte aan een efficiënter geneesmiddelenbewakingssysteem dan het nu bestaande.</p>
      <p sl="pt">We staan voor een typisch probleem van risicobeheersing, maar we hebben het nu op macroniveau en supranationaal niveau wel toegankelijker gemaakt voor de mensen.</p>
      <p sl="pt">Nieuwe geneesmiddelen hebben de afgelopen decennia een fundamentele rol gespeeld in de volksgezondheid en in de vooruitgang van de gezondheidszorg. Negatieve bijwerkingen van geneesmiddelen zijn echter nog altijd de vijfde doodsoorzaak in ziekenhuizen.</p>
      <p sl="pt">De ingediende voorstellen versterken de bijdrage van geneesmiddelen aan een moderne volksgezondheid via een communautair geneesmiddelenbewakingssysteem, waardoor de coördinatie en de doorzichtigheid worden verbeterd. Het systeem beoogt de bewaking, vroegtijdige opsporing, melding en beoordeling van bijwerkingen.</p>
      <p sl="pt">Nieuwe geneesmiddelen krijgen een zwart symbool dat aangeeft dat ze nog onder toezicht staan. Patiënten worden aangemoedigd deel te nemen aan de controle, nationaal onder zoek naar de werkzaamheid wordt gestimuleerd, er is oog voor de gevolgen voor het milieu en de bewakingsorganen van de Unie worden uitgebreid met het Risicobeoordelingscomité voor geneesmiddelenbewaking (PRAC).</p>
      <p sl="pt">Daarom verheug ik mij over de voorstellen, mijnheer de Voorzitter. Ik zou de rapporteur en ook de Commissie, evenals het Spaanse voorzitterschap, willen feliciteren met hun goede samenwerking. Daarom verheug ik mij over de voorstellen die in dit wetgevend pakket vervat zijn en ben ik blij met het definitieve document waarover we morgen zullen stemmen.</p>
    </intervention>
    <intervention id="2-486" speaker_id="34234" name="Antonyia Parvanova" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, allereerst wil ik Linda McAvan bedanken voor de ongelooflijke intelligentie waarmee zij dit zeer technische dossier heeft aangepakt. Verder wil ik de schaduwrapporteurs, de Commissie en de Raad bedanken voor de vruchtbare samenwerking die heeft geresulteerd in dit akkoord in eerste lezing, dat de weg bereidt voor een veiliger, efficiënter en transparanter geneesmiddelenbewakingssysteem in Europa. Als schaduwrapporteur voor de ALDE-Fractie ben ik zeer enthousiast over dit akkoord dat is bereikt onder het Spaanse voorzitterschap, en over het feit dat het standpunt van het Parlement een stevig stempel heeft gedrukt op de definitieve tekst.</p>
      <p sl="en">Dit dossier komt u misschien voor als een van de minder boeiende van het geneesmiddelenpakket, maar vergis u niet: geneesmiddelenbewaking is echt onmisbaar als wij ervoor willen zorgen dat bepaalde essentiële beginselen waarop het standpunt van de ALDE-Fractie inzake het vertrouwen van patiënten in farmaceutische behandelingen is gestoeld, in acht worden genomen. De ontwikkeling en het goed functioneren van de EudraVigilance-databank, het verzamelen van bijwerkingen op Europese schaal, de betere afstemming met nationale instanties en farmaceutische bedrijven – het zijn allemaal belangrijke maatregelen die ons zullen helpen de risico’s die zijn verbonden aan het gebruik van geneesmiddelen tijdig en naar behoren te beoordelen.</p>
      <p sl="en">Ook op patiëntenveiligheid zal sterker worden ingezet. Zo zullen autoriteiten de mogelijkheid krijgen een werkzaamheidsonderzoek te verlangen nadat een product is toegelaten tot de markt. Voor de eerste keer zullen wij evaluaties van gezondheidstechnologie kunnen inzetten om te voorkomen dat de levens van patiënten in gevaar komen.</p>
      <p sl="en">Tijdens de onderhandelingen is transparantie een van de leidende beginselen van het Parlement geweest. Vooropgesteld dat we misbruik van de beschikbare informatie moeten vermijden, zal een transparantere communicatie over geneesmiddelenbewaking het vertrouwen van patiënten in hun behandeling, en ook in de instanties die hun veiligheid garanderen, vergroten.</p>
      <p sl="en">Kortom, de aanpassingen in het geneesmiddelenbewakingssysteem in Europa zouden het vertrouwen en inzicht van de Europese burgers ten aanzien van de geneesmiddelen die ze gebruiken, moeten versterken. In dit verband schaar ik mij volledig achter de oproep over te gaan tot een uitvoerige en volledige herziening van de bijsluiter. Wij dragen verantwoordelijkheid voor de volksgezondheid en moeten er dan ook voor zorgen dat het toekomstige geneesmiddelenbewakingssysteem de hoogst mogelijke mate van veiligheid, efficiëntie en transparantie waarborgt.</p>
    </intervention>
    <intervention id="2-487" speaker_id="96909" name="Michail Tremopoulos" is_mep="True" mode="spoken">
      <p sl="el">namens de Verts/ALE-Fractie . – Mijnheer de Voorzitter, ook ik wil de rapporteur, mevrouw McAvan, bedanken voor haar doortimmerde verslag, en mijn collega in de Fractie De Groenen/Vrije Europese Alliantie, mevrouw Rivasi, voor haar gedetailleerde werk.</p>
      <p sl="el">Wij waren aanvankelijk bang dat dit ontwerpverslag de tendens zou versterken om geneesmiddelen snel op de markt toe te laten zonder grondige klinische tests en met korte vergunningsprocedures, vanuit de overweging dat er een versterkt systeem van geneesmiddelenbewaking, risicoanalyse en vermelding van ongewenste bijwerkingen van de geneesmiddelen zou komen.</p>
      <p sl="el">Wij waren hier aanvankelijk tegen en vroegen overeenkomstig de wensen uit de samenleving om strengere vergunningsprocedures voordat een geneesmiddel op de markt wordt gebracht – waarbij verslag moet worden gedaan van de resultaten van vergelijkende klinische tests en van de toegevoegde therapeutische waarde.</p>
      <p sl="el">Ik geloof dat dit probleem met deze compromistekst wordt omzeild door van het Risicobeoordelingscomité voor geneesmiddelenbewaking van het Europees Geneesmiddelenbureau te versterken, maar ook door de meldingsmogelijkheden voor burgers uit te breiden.</p>
      <p sl="el">Het tweede punt dat ik aan de orde wil stellen betreft de milieueffecten en de risico’s van farmaceutische producten, waarover we uiteindelijk geen compromis hebben kunnen bereiken. De Commissie zou, door middel van het systeem van geneesmiddelenbewaking, de standaardplicht moeten instellen om de negatieve invloeden op het milieu te bewaken en bekend te maken, maar ook om die gegevens te vergelijken met de testresultaten die de fabrikanten tijdens de goedkeurings- en vergunningsprocedure hebben overgelegd.</p>
      <p sl="el">Helaas hebben we in de compromistekst alleen een oproep aan de lidstaten kunnen opnemen om na te denken over de volgende fase van de milieueffectbeoordeling, en een oproep aan de Commissie om een verslag op te stellen waarin de omvang van het probleem in kaart wordt gebracht en wordt nagegaan in hoeverre wijziging van de bestaande wetgeving noodzakelijk is.</p>
    </intervention>
    <intervention id="2-488" speaker_id="28324" name="Milan Cabrnoch" is_mep="True" mode="spoken">
      <p sl="cs">namens de ECR-Fractie . – Mijnheer de Voorzitter, dames en heren, ook ik wil de rapporteur bedanken voor het werk dat zij verricht heeft, en u allen voor de aandacht die u aan dit werk besteed heeft.</p>
      <p sl="cs">De richtlijn betreffende geneesmiddelenbewaking is bijna tien jaar min of meer ongewijzigd gebleven. Ik acht het daarom de hoogste tijd dat deze richtlijn verregaand wordt herzien. Ik sta achter het idee dat de patiënt te allen tijde volledig dient te worden geïnformeerd en in die zin een volwaardige partner van de arts dient te zijn. De toegankelijkheid van informatie speelt bij dit alles een fundamentele rol, met inbegrip van informatie over geneesmiddelen en de werking en bijwerkingen ervan.</p>
      <p sl="cs">Met harmonisering van informatie over de werking van geneesmiddelen op één plaats, en met een goede, soepele uitwisseling van informatie tussen nationale computersystemen op dit gebied, kan de kennis van de burger over en zijn vertrouwen in geneesmiddelen worden vergroot. Ook kunnen fatale gevolgen worden voorkomen, bijvoorbeeld door een onveilig geneesmiddel snel uit de handel te nemen. Deze maatregelen zullen aldus bijdragen aan de volksgezondheid en de kwaliteit en veiligheid van de medische zorg.</p>
    </intervention>
    <intervention id="2-489" speaker_id="23704" name="Jiří Maštálka" is_mep="True" mode="spoken">
      <p sl="cs">namens de GUE/NGL-Fractie . – Dames en heren, we spreken hier over een ernstig onderwerp in verband met geneesmiddelen. Geneesmiddelen redden mensenlevens, maar kunnen ook grote schade aanrichten. Het is bewezen dat bijwerkingen van geneesmiddelen de op vier na grootste doodsoorzaak vormen bij patiënten in ziekenhuizen. Ook om die reden is voor de veiligheid van de patiënt een degelijk, transparant en proactief stelsel van geneesmiddelenbewaking noodzakelijk.</p>
      <p sl="cs">Ik ben ervan overtuigd dat we bij de onderhandelingen over deze wetsvoorstellen gezamenlijk tot een verregaande verbetering van de tekst en tot een betere bescherming van patiënten zijn gekomen.</p>
      <p sl="cs">Ik ben buitengewoon ingenomen met het systeem waarmee patiënten in heel Europa direct informatie kunnen doorgeven over ongewenste bijwerkingen van geneesmiddelen. Dankzij dit systeem kunnen dit soort bijwerkingen eerder worden opgemerkt en patiënten kunnen er ook bijwerkingen kwijt waarover zij moeilijk met hun arts kunnen praten, zoals bijwerkingen van psychische of seksuele aard. Patiënten kunnen de informatie via het internet maar ook via andere kanalen kwijt. Dat laatste is van belang voor mensen zonder computer.</p>
      <p sl="cs">We hebben het informatierecht van patiënten versterkt door verbetering van de toegang tot informatie via het Europese webportaal en door de oprichting van een Europese databank voor geneesmiddelenbewaking. Er is speciale aandacht besteed aan de bescherming van persoonsgegevens op dit vlak. We hebben al een aantal positieve resultaten geboekt, maar er is nog veel werk voor de boeg: vergroting van de transparantie van het besluitvormingsproces van de desbetreffende autoriteiten, terbeschikkingstelling van de noodzakelijke middelen aan deze autoriteiten voor de uitoefening van hun functie, inspanningen om ervoor te zorgen dat zij daadwerkelijk onafhankelijk zijn en een houdbare begroting hebben. Ook zijn er strikte eisen opgesteld ten aanzien van belangenverstrengeling, teneinde te waarborgen dat besluiten op het gebied van de patiëntenveiligheid op generlei wijze beïnvloed worden door economische belangen. Tot slot bedank ook ik de rapporteur voor de uitstekende samenwerking.</p>
    </intervention>
    <intervention id="2-490" speaker_id="1927" name="Peter Liese" is_mep="True" mode="spoken">
      <p sl="de">Mijnheer de Voorzitter, mijnheer Tajani, dames en heren, ik wil me aansluiten bij de dankbetuigingen aan het adres van rapporteur McAvan en ik wil ook de schaduwrapporteur van de Fractie van de Europese Volkspartij (Christendemocraten) bedanken voor haar harde werken. Mevrouw McAvan en de schaduwrapporteurs hebben voor goede resultaten gezorgd, en we zullen hier morgen over stemmen. De veiligheid van patiënten wordt aanzienlijk verbeterd en naar mijn mening is de belangrijkste vooruitgang die we – vrijwel zonder grote controversen – hebben geboekt dat de informatie voor patiënten veel beter wordt.</p>
      <p sl="de">Deze databank, dit webportaal dat in alle lidstaten in alle talen zal worden geïntroduceerd, zal de informatie voor patiënten verbeteren en vooral ook een hulp zijn voor patiënten op reis. Iedereen die vandaag de dag in Europa op pad is en een bijsluiter krijgt in een vreemde taal, is nog hulpelozer dan de gemiddelde patiënt die de bijsluiter ook niet begrijpt. Als het mogelijk is om toegang te krijgen tot de informatie in iedere taal via dit webportaal, zal dat zeker een grote hulp zijn.</p>
      <p sl="de">Dit voorstel, dat vrijwel zonder commentaar is aangenomen, zal voor betere informatie zorgen dan het voorstel dat de heer Verheugen heeft ingediend onder de titel ‘Patiëntenvoorlichting’. Dit is waar we aan werken en ik heb een heel goed gesprek gehad met de rapporteur, de heer Fjellner. We zullen natuurlijk nog aanvullingen moeten doen op wat er hier bij de geneesmiddelenbewaking is uitgekomen, maar desondanks hebben mevrouw McAvan en de schaduwrapporteurs heel veel vooruitgang geboekt.</p>
      <p sl="de">Tot slot verwelkom ik ook het feit dat we de bijsluiters gaan herzien. Ik geloof dat de Commissie zich ook moet inspannen op dit gebied en snel in actie moet komen. Ik betreur het dat we geen besluit hebben kunnen nemen over de samenvatting van de bijsluiter. De Commissie heeft de fout gemaakt om een zwarte doos voor te stellen, maar de mensen vonden de zwarte doos afschrikwekkend. Misschien moeten we er ook nog een keer over nadenken of het mogelijk is om een samenvatting van de belangrijkste punten te geven in een passende vorm. Ook dat is een thema voor de toekomst. Ik wil nogmaals iedereen bedanken die een bijdrage heeft geleverd aan deze positieve resultaten.</p>
    </intervention>
    <intervention id="2-491" speaker_id="97014" name="Karin Kadenbach" is_mep="True" mode="spoken">
      <p sl="de">Mijnheer de Voorzitter, mijnheer Tajani, ook ik zou graag mevrouw McAvan hartelijk willen danken, evenals de schaduwrapporteurs die hebben meegewerkt aan dit verslag.</p>
      <p sl="de">Om te beginnen wil ik een oproep doen aan de patiënten en de Europese gezondheidszorg. We moeten de tijd nemen om patiënten uitleg te geven over geneesmiddelen die ze voorgeschreven krijgen, zodat ze echt weten wat ze innemen en op de hoogte zijn van eventuele ongewenste bijwerkingen ervan. Aan de andere kant moeten we patiënten ook aanmoedigen om eerlijk te zijn tegen hun arts of apotheker. Dit is de enige manier om te bereiken wat we willen, namelijk dat geneesmiddelen zo veilig mogelijk zijn.</p>
      <p sl="de">Ik juich dit verslag van harte toe, omdat het een verdere stap is in de richting van het zodanig registreren van bijwerkingen in heel Europa dat zowel het medisch personeel als de farmaceutische industrie deze bijwerkingen zo snel mogelijk kan onderzoeken en verklaren. Sommige lidstaten hebben hiervoor al heel goede systemen. De volgende stap is om deze systemen te standaardiseren en te combineren. Het gezegde dat het geheel groter is dan de som van zijn delen, gaat ook in dit geval op. Ik zou heel blij zijn als deze richtlijn met een absolute meerderheid wordt aangenomen in de plenaire vergadering.</p>
    </intervention>
    <intervention id="2-492" speaker_id="97076" name="Corinne Lepage" is_mep="True" mode="spoken">
      <p sl="fr">Mijnheer de Voorzitter, ik feliciteer op mijn beurt onze rapporteur, mevrouw McAvan, met het geleverde werk. Akkoorden in eerste lezing staan in dit Huis niet echt meer in een goed blaadje omdat zij er – toegegeven – vaak toe leiden dat de macht van het Parlement wordt ingeperkt, maar dit is ontegenzeggelijk een prima akkoord in eerste lezing. Ook moet ik zeggen dat onze schaduwrapporteur, mevrouw Parvanova, uitstekend werk heeft verricht.</p>
      <p sl="fr">Er is onmiskenbaar vooruitgang geboekt, met name op een gebied dat mij na aan het hart ligt: de transparantie. Voor mij moet transparantie de regel zijn en beperkte toegang de uitzondering. Dit is absoluut van essentieel belang als we streven naar een zich ontwikkelende contra-expertise. De uitoefening van het recht op geheimhouding van informatie betreffende het eigendomsrecht mag niet ten koste gaan van informatie over gezondheid en milieu. Daarom heb ik diverse amendementen ingediend die erop zijn gericht een hoog transparantieniveau te garanderen. Ik had weliswaar liever gezien dat we nog verder waren gegaan, maar dit resultaat is al bevredigend.</p>
      <p sl="fr">Wat de tekst zelf betreft is één bepaling – die wellicht anekdotisch lijkt maar dit waarschijnlijk niet is – van bijzonder belang: die waarin de Commissie wordt verzocht zich te buigen over de kwestie van water- en bodemverontreiniging door residuen van geneesmiddelen en, indien nodig, het effect van deze wetgeving te evalueren.</p>
    </intervention>
    <intervention id="2-493" speaker_id="4536" name="Martin Callanan" is_mep="True" mode="spoken">
      <p sl="en">Mijnheer de Voorzitter, Marina Yannakoudakis, onze schaduwrapporteur, laat zich verontschuldigen; zij kan deze week niet in Straatsburg zijn maar heeft mij gevraagd in het bijzonder Linda McAvan te bedanken voor de zeer vruchtbare en coöperatieve wijze waarop zij samen met de andere fracties heeft gewerkt aan de totstandkoming van deze wetgeving.</p>
      <p sl="en">Deze moet het Europese bewakingssysteem voor geneesmiddelen voor menselijk gebruik verbeteren, en wij zijn er zeker van overtuigd dat de overeenkomst die we hebben bereikt zal leiden tot, ten eerste, een degelijker risicobeoordelingssysteem, ten tweede, een beter systeem voor het verlenen van vergunningen om geneesmiddelen in de handel te brengen enerzijds en veiligheids- en werkzaamheidsonderzoeken na toelating anderzijds, ten derde, een betere en efficiëntere voorziening voor het melden van bijwerkingen en ten vierde, uiteraard, meer transparantie en betrouwbaarder geneesmiddelen.</p>
      <p sl="en">Via webportalen zullen patiënten daarnaast eenvoudiger toegang kunnen krijgen tot informatie over mogelijke bijwerkingen van geneesmiddelen. Wij verwachten dat deze maatregelen bovenal voordelen zullen opleveren voor Europese patiënten en burgers, maar dat zij ook een verhelderende en vereenvoudigende uitwerking zullen hebben op de rollen die de Commissie, de lidstaten en risicobeoordelingscomités en farmaceutische bedrijven spelen bij het waarborgen van het hoogst mogelijke niveau van patiëntenveiligheid in de hele EU.</p>
    </intervention>
    <intervention id="2-494" speaker_id="96820" name="Marisa Matias" is_mep="True" mode="spoken">
      <p sl="pt">Mijnheer de Voorzitter, allereerst wil ik de rapporteur, en alle collega’s die bij dit proces betrokken waren, bedanken en feliciteren.</p>
      <p sl="pt">We weten dat de ongewenste effecten van geneesmiddelen de vijfde doodsoorzaak in ziekenhuizen zijn, maar we kunnen het niet genoeg herhalen. Een stevig en doorzichtig geneesmiddelenbewakingssysteem is essentieel. We hebben nu de mogelijkheid om de geneesmiddelen die al verkrijgbaar zijn, veiliger te maken door verder te gaan dan laboratoriumproeven, waarmee je eventuele problemen niet altijd kunt voorspellen.</p>
      <p sl="pt">Als we concrete voorbeelden zouden moeten geven om het belang van een nieuw systeem te rechtvaardigen, hoeven we maar terug te denken aan wat er gebeurd is met het vaccin tegen het H1N1-griepvirus: het vaccin werd overhaast op de markt gebracht en de ongewenste effecten die werden vastgesteld, werden niet zorgvuldig onderzocht waardoor een volledig onderzoek nog steeds op zich laten wachten.</p>
      <p sl="pt">Daarom moeten we deze maatregelen blijven verbeteren. Deze richtlijn waarborgt een actievere betrokkenheid van personeel en patiënten in de gezondheidszorg bij het identificeren van problemen. De samenwerking tussen de lidstaten en de Europese Unie kan eigenlijk voor allebei positief zijn.</p>
    </intervention>
    <intervention id="2-495" speaker_id="2025" name="Françoise Grossetête" is_mep="True" mode="spoken">
      <p sl="fr">Mijnheer de Voorzitter, commissaris, wij praten over geneesmiddelenbewaking. Dit is een belangrijke pijler van het ‘farmapakket’ waar wij al enige tijd aan werken en dit akkoord in eerste lezing zal het mogelijk maken patiënten beter te beschermen tegen de aan het gebruik van geneesmiddelen verbonden risico’s. Met dit akkoord wordt dus een grote stap vooruit gezet op het gebied van de veiligheid van patiënten aangezien zeldzame patronen sneller kunnen worden opgemerkt en onveilige geneesmiddelen zo nodig snel van de markt kunnen worden gehaald.</p>
      <p sl="fr">Het gaat er niet om opnieuw de geneesmiddelenbewaking uit te vinden, het gaat erom de zaken eenvoudigweg te verbeteren door middel van een betere kennis van de aan geneesmiddelen verbonden risico’s en een betere samenwerking van de bevoegde autoriteiten. Het belang van deze regelgeving schuilt in een betere kennis van de ongewenste effecten dankzij de ontwikkeling, binnen het Europees Geneesmiddelenbureau, van de EudraVigilance-databank, die het centrale punt zal worden voor de ontvangst en raadpleging van informatie over een geneesmiddel. Zo zal de communicatie tussen de bevoegde autoriteiten kunnen worden verbeterd.</p>
      <p sl="fr">De nationale autoriteiten zullen ook beter de voordelen en risico’s van een geneesmiddel kunnen afwegen doordat alle signalen of nieuwe gegevens op reactieve wijze worden verzameld en geïntegreerd en bijgevolg de informatie aan beroepsbeoefenaars en patiënten in de gezondheidszorg wordt aangepast. We moeten echter ook oppassen dat patiënten niet bang worden gemaakt door overdreven waarschuwingen; het geven van te veel informatie zou uiteindelijk schadelijk kunnen zijn.</p>
      <p sl="fr">Een geneesmiddel is een ingewikkeld product. Het moet worden uitgelegd, er moet goed worden geïnformeerd en vooral niet overdreven worden gealarmeerd. Het is vandaag de dag duidelijk dat de bijsluiter heeft ingeboet aan betekenis. Hij is soms moeilijk leesbaar. We moeten, samen met alle partners, gaan nadenken over de ontwikkeling van de bijsluiter zodat patiënten deze beter begrijpen en zij vooral vertrouwen krijgen in het geneesmiddel.</p>
    </intervention>
    <intervention id="2-496" speaker_id="28177" name="Bernadette Vergnaud" is_mep="True" mode="spoken">
      <p sl="fr">Mijnheer de Voorzitter, commissaris, dames en heren, in het ‘farmapakket’ heeft geneesmiddelenbewaking – waarbij de bijwerkingen van geneesmiddelen worden geanalyseerd en ingeval van een alarmering wordt verzocht een geneesmiddel van de markt te halen – weinig belangstelling gewekt. Dit onderwerp is evenwel van essentieel belang voor de veiligheid en kwaliteit van onze gezondheidszorgsystemen en ik betreur derhalve de afwezigheid van de heer Dalli, ook al ben ik blij u te zien, commissaris.</p>
      <p sl="fr">Ik was verbijsterd door de voorstellen van de Commissie, die de geneesmiddelenbewakingssystemen in gevaar brachten ten voordele van de farmaceutische bedrijven. Het Parlement en de Raad hebben met hun werk de situatie gelukkig enigszins kunnen verbeteren. Zo zal het niet mogelijk zijn voortijdige vergunningen voor het op de markt brengen van nieuwe geneesmiddelen te generaliseren. De vooruitgang op het gebied van transparantie is ook een reden voor vreugde.</p>
      <p sl="fr">Ik vind dit akkoord echter ook een gemiste kans om de geneesmiddelenbewaking te verbeteren en maak mij vooral zorgen over het ontbreken van garanties voor de onafhankelijkheid van het systeem. Zo is het Risicobeoordelingscomité, ook al is zijn rol versterkt, niet geheel onafhankelijk van het Europees comité dat de vergunningen verleent voor het op de markt brengen van geneesmiddelen. De ervaring leert dat dit comité niet snel terugkomt op zijn beslissingen. Wat de nationale structuren betreft, is er op dit punt absoluut niets voorzien. Daarnaast betreur ik het dat de lidstaten geen melding hoeven te maken van mogelijke belangenconflicten van deskundigen binnen het Europees comité.</p>
      <p sl="fr">Tot slot, en dit is het ergste, bezegelt dit akkoord het lot van de beste garantie van onafhankelijkheid, te weten overheidsfinanciering voor activiteiten op het gebied van geneesmiddelenbewaking, die voortaan hoofdzakelijk zullen worden gefinancierd uit particuliere vergoedingen.</p>
      <p sl="fr">Ik feliciteer mevrouw McAvan weliswaar met de verbeteringen van het oorspronkelijke Commissievoorstel, maar vraag me af of het zinvol is om deze kwestie in één enkele lezing af te ronden, aangezien er enkele problematische punten zijn. Als we de tijd hadden genomen, hadden we het vertrouwen van patiënten in veilige en goede geneesmiddelen kunnen vergroten.</p>
    </intervention>
    <intervention id="2-497" speaker_id="4253" name="Frédérique Ries" is_mep="True" mode="spoken">
      <p sl="fr">Mijnheer de Voorzitter, geneesmiddelenbewaking moet voor geneesmiddelen zijn wat bloedbewaking is voor bloed en orgaanbewaking voor organen, dat wil zeggen een allriskverzekering. Of beter gezegd, een bijna-allriskverzekering, aangezien we – zoals reeds is gezegd – weten dat het innemen van geneesmiddelen niet zonder ongewenste effecten is, zelfs wanneer iemand zich stipt houdt aan de bijsluiter.</p>
      <p sl="fr">Geneesmiddelengebruik is soms zelfs dodelijk: 197 000 keer per jaar, zoals onze rapporteur, mevrouw McAvan, in haar toelichting benadrukt, net zoals zij vanmiddag overigens ook heeft herinnerd aan de tragische episoden die de geschiedenis van deze sector hebben gekenmerkt.</p>
      <p sl="fr">Dit cijfer is onaanvaardbaar. Het moet drastisch worden verlaagd dankzij een efficiëntere samenwerking tussen alle schakels van de keten. Ik steun dan ook alle voorstellen in deze richting: een betere coördinatie via de EudraVigilance-databank, betere patiëntenvoorlichting en, zoals ook al is gezegd, betere informatie in tweeërlei opzicht – mevrouw Rivasi en de heer Turmes hebben dit uitgelegd – en een nieuw Europees Risicobeoordelingscomité voor geneesmiddelenbewaking dat echt transparant te werk gaat.</p>
      <p sl="fr">Mijnheer de Voorzitter, al ons beleid staat of valt, tot slot, met onafhankelijke expertise – iets waarop ik steeds weer zal wijzen. Dit is hier van essentieel belang om het vertrouwen van patiënten te vergroten.</p>
    </intervention>
    <intervention id="2-498" speaker_id="96791" name="Elżbieta Katarzyna Łukacijewska" is_mep="True" mode="spoken">
      <p sl="pl">Ik wil allereerst mijn complimenten aanbieden aan mevrouw McAvan en iedereen die heeft meegewerkt aan de richtlijn en de verordening inzake geneesmiddelenbewaking. De vraagstukken die in deze documenten worden behandeld, zijn zeer belangrijk voor het gezondheidsstelsel maar bovenal zijn ze van belang voor de veiligheid van patiënten. Uit statistieken blijkt dat jaarlijks bijna 200 000 mensen overlijden als gevolg van bijwerkingen van geneesmiddelen die ze hebben gebruikt, ongeveer 50 procent van de patiënten neemt geneesmiddelen niet in volgens de medische aanbevelingen en meer dan 70 procent van de patiënten zou het prettig vinden om via het internet betrouwbare informatie over geneesmiddelen en procedures te kunnen krijgen. Het behoeft dan ook geen betoog dat, naast de wijziging van de beginselen voor het registreren van farmaceutische producten, het van essentieel belang is geworden een systeem in te voeren dat – met gebruikmaking van het internet – betrouwbare informatie over geneesmiddelen verstrekt.</p>
      <p sl="pl">Als medisch personeel, patiënten en farmaceutische bedrijven echter niet alle bijwerkingen van geneesmiddelen correct melden, is een goede geneesmiddelenbewaking niet mogelijk. Eerst moeten immers bepaalde signalen worden opgevangen die wijzen op mogelijke problemen en op basis daarvan moet actie worden ondernomen. Dit is een stap in de richting van volledige openheid en transparantie van informatie op farmacologisch gebied.</p>
      <p sl="pl">Een belangrijk element van geneesmiddelenbewaking is dat informatie over geneesmiddelen in alle officiële talen van de Europese Unie op het internet geplaatst wordt, in een vorm die de informatie voor alle patiënten begrijpelijk maakt. Er moet echter op gewezen worden dat het internet niet alleen maar een zeer goede informatiebron is, maar ook onjuiste informatie kan bevatten. Daarom is het zaak het systeem voortdurend te controleren en te actualiseren. Het is namelijk van het grootste belang dat het systeem effectief is.</p>
      <p sl="pl">Eveneens belangrijk zijn de voorstellen om het geneesmiddelenbewakingssysteem van de Unie transparanter te maken door gebruik te maken van openbare hoorzittingen om informatie over bijwerkingen te vergaren. Dit is een nuttig instrument voor geneesmiddelenbewaking, vooral als de hele samenleving en niet slechts een klein groepje specialisten ermee zal kunnen werken, en het zal zonder twijfel het vertrouwen van patiënten in geneesmiddelen vergroten.</p>
    </intervention>
    <intervention id="2-499" speaker_id="96603" name="Nessa Childers" is_mep="True" mode="spoken">
      <p sl="en">Mijnheer de Voorzitter, ik wil mijn collega Linda McAvan feliciteren met haar verslag. Jaarlijks sterven er in de EU bijna 200 000 mensen aan bijwerkingen van voorgeschreven medicijnen; daarom steun ik het nieuwe EU-brede systeem om toezicht te houden op de veiligheid van geneesmiddelen die al zijn goedgekeurd voor gebruik door artsen. In Europa zijn bijwerkingen de op vier na meest voorkomende oorzaak van sterfgevallen in ziekenhuizen.</p>
      <p sl="en">Deze wetgeving zal regels en procedures bevatten voor het houden van toezicht op het veiligheidsprofiel van geneesmiddelen nadat deze zijn toegelaten en in de handel zijn gebracht. De nieuwe bevoegdheden zullen nationale en Europese autoriteiten daarnaast van handvatten voorzien om de strijd aan te gaan met het groeiende probleem van vervalste medicijnen, die een ernstige bedreiging vormen voor de volksgezondheid. Hoe actueler de informatie waarover de zorgsector en individuele patiënten kunnen beschikken ten aanzien van de veiligheid van veelvuldig voorgeschreven geneesmiddelen, hoe beter het is voor de gezondheid en veiligheid van alle Europese burgers.</p>
      <p sl="en">Ik ben dan ook enthousiast over het Europese webportaal voor geneesmiddelen, dat zal worden ingesteld en verbonden met nationale webportalen voor geneesmiddelen in de lidstaten, en dat patiënten zal voorzien van informatie over de veiligheid van het geneesmiddel dat zij gebruiken.</p>
    </intervention>
    <intervention id="2-500" speaker_id="21818" name="Paolo Bartolozzi" is_mep="True" mode="spoken">
      <p sl="it">Mijnheer de Voorzitter, commissaris, dames en heren, deze maatregel wil het systeem van geneesmiddelenbewaking van de Europese Unie versterken en rationaliseren: dit zijn de ambitieuze doelen van de verslagen-McAvan, die zijn gericht op wijziging van respectievelijk Verordening (EG) nr. 726/2004 en Richtlijn 2001/83/EG.</p>
      <p sl="it">Dankzij een efficiënt en nauw samenwerkingsverband tussen de Raad en het Europees Parlement, en tussen de parlementaire commissies die verantwoordelijk zijn voor deze kwestie, hebben we nu het punt bereikt waarop we een debat kunnen houden over een voorstel dat streeft naar het verbeteren van het communautaire systeem voor geneesmiddelenbewaking en het voltooien van het consistente werk dat de Europese Unie al meer dan tien jaar in deze sector verricht.</p>
      <p sl="it">Vereenvoudiging, transparantie en rationalisering kunnen worden beschouwd als de kernpunten van deze twee verslagen, die maatregelen voorstellen voor het waarborgen van de best mogelijke bescherming van de volksgezondheid op basis van normen die zijn geharmoniseerd in heel Europa.</p>
      <p sl="it">Er wordt gerefereerd aan een breed scala van interventies, die gaan van een betere omschrijving van de taken en verantwoordelijkheden van de belangrijkste nationale en internationale instanties die streven naar een nieuwe, beter geïnformeerde en actieve betrokkenheid van de patiënt – die een sleutelrol binnen het systeem krijgt – tot het vergroten van de transparantie van informatie betreffende de veiligheid van geneesmiddelen en de vereenvoudiging van de activiteiten rondom communicatie, registratie en beoordeling van veronderstelde negatieve bijwerkingen.</p>
      <p sl="it">Het huidige systeem voor geneesmiddelenbewaking moet ook worden verbeterd door een nauwere samenwerking op Europees, nationaal en regionaal niveau. Doeltreffende deelname op alle drie deze niveaus zal namelijk een nuttige informatie-uitwisseling over de bijwerkingen van geneesmiddelen waarborgen.</p>
      <p sl="it">Het nieuwe systeem voor geneesmiddelenbewaking, gereorganiseerd tot netwerk en ondersteund door het internet, zal in staat zijn om een hoog niveau van gedeelde en veilige informatie te garanderen ten gunste van patiënten, nationale autoriteiten en gezondheidswerkers.</p>
    </intervention>
    <intervention id="2-501" speaker_id="33982" name="Marian-Jean Marinescu" is_mep="True" mode="spoken">
      <p sl="ro">De farmaceutische industrie is een belangrijke sector voor de Europese Unie, vanwege de directe verbanden met de gezondheid van iedereen en het economisch potentieel. Ik ben van mening dat de richtlijn en de verordening waarover hier gedebatteerd wordt, het systeem voor geneesmiddelenbewaking zullen helpen verbeteren. Informatie-uitwisseling tussen nationale en Europese autoriteiten zal worden vereenvoudigd, en deze zullen in continu contact staan met patiëntenorganisaties en vertegenwoordigers van de farmaceutische industrie. Gegevens over bijwerkingen moeten niet slechts beschikbaar zijn voor de overheid en beroepsbeoefenaren in de gezondheidszorg, maar ook voor patiënten. Patiënten moeten worden geïnformeerd over alle kenmerken van de geneesmiddelen die zij gebruiken. Deze informatie moet helder aangegeven worden in de bijsluiter.</p>
      <p sl="ro">Patiënten moeten eenvoudig nieuwe geneesmiddelen kunnen herkennen die zijn toegelaten terwijl nog niet alle bijwerkingen bekend zijn en die nieuwe actieve bestanddelen bevatten. Er moet regelmatige controle worden uitgevoerd en er moet regelmatig een verslag worden gepresenteerd, ten minste iedere vijf jaar, over de veiligheid van de betreffende geneesmiddelen. Zelfs 30 jaar nadat een geneesmiddel op de markt is toegelaten kunnen er ernstige bijwerkingen worden ontdekt. Tot slot wil ik benadrukken dat er een wederzijdse afhankelijkheid bestaat tussen investeringen in farmaceutisch onderzoek en innovatieve medische technologieën en patiëntveiligheid en de groei van de farmaceutische industrie.</p>
    </intervention>
    <intervention id="2-502" speaker_id="96819" name="Licia Ronzulli" is_mep="True" mode="spoken">
      <p sl="it">Mijnheer de Voorzitter, commissaris Tajani, dames en heren, het primaire doel van dit voorstel voor een verordening is het controleren van de veiligheid van geneesmiddelen wanneer daar eenmaal een vergunning voor openbaar gebruik voor is verleend.</p>
      <p sl="it">Er kunnen nooit genoeg controles en beoordelingen van positieve of negatieve effecten zijn. Bijwerkingen van geneesmiddelen veroorzaken elk jaar het overlijden van naar schatting 197 000 mensen in de Europese Unie. Vaak kunnen bijwerkingen in klinische proeven verborgen blijven als ze zeldzaam zijn, slechts na langdurig gebruik optreden of ontstaan door een wisselwerking met andere medicijnen.</p>
      <p sl="it">Het bijhouden van het geneesmiddelengebruik en het melden van negatieve bijwerkingen zijn en blijven prioriteiten van het Europees beleid op het gebied van volksgezondheid. Een goed geneesmiddelenbewakingssysteem maakt het mogelijk dat gezondheidswerkers, bedrijven en patiënten zelf bijwerkingen van medicijnen naar behoren melden, en zorgt er ook voor dat signalen die wijzen op mogelijke problemen worden opgepikt.</p>
      <p sl="it">Naar aanleiding van deze signalen moet vervolgens actie worden ondernomen; dit kan bijvoorbeeld inhouden dat een geneesmiddel op een andere wijze wordt voorgeschreven, dat er betere gebruikersinformatie wordt verstrekt of, wanneer het een ernstige bijwerking betreft, dat het geneesmiddel volledig van de markt wordt gehaald.</p>
      <p sl="it">Het voorstel om nauwer te gaan samenwerken op het gebied van geneesmiddelenbewaking biedt vele voordelen omdat de verzameling van gemelde bijwerkingen dan groter is, waardoor zeldzamere patronen sneller kunnen worden opgemerkt.</p>
      <p sl="it">Op die manier zal het mogelijk zijn om onveilige geneesmiddelen zo nodig sneller van de markt te halen. Alle lidstaten moeten een sleutelrol behouden binnen het geneesmiddelenbewakingssysteem van de EU.</p>
      <p sl="it">Ik sluit af, mijnheer de Voorzitter, door te benadrukken hoe belangrijk het is dat patiënten bijwerkingen van geneesmiddelen rechtstreeks kunnen melden. Helaas is dat momenteel in slechts enkele lidstaten mogelijk, en het doet me genoegen erop te wijzen dat dit in die landen niet tot overbelasting van de bevoegde instanties heeft geleid.</p>
    </intervention>
    <intervention id="2-503" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">Naar mijn mening zijn de twee belangrijkste onderdelen van dit hele document het betrekken van de patiënt bij het informatiesysteem en het feit dat alle informatie, betrouwbare informatie, op één plek toegankelijk zal zijn. Deze cijfers zijn werkelijk afschrikwekkend – ongeveer 200 000 doden per jaar door de bijverschijnselen van medicijnen.</p>
      <p sl="lt">Een andere kwestie is dat de registratie van bijverschijnselen per lidstaat sterk verschilt. Laten we zeggen dat er in mijn land zo’n 170 gevallen zijn, maar in andere landen een veelvoud daarvan. De oorzaak is dat patiënten niet direct werden betrokken bij het verschaffen van informatie. Artsen zijn vaak bang relevante informatie te geven, misschien uit angst dat ze van wangedrag worden beschuldigd.</p>
      <p sl="lt">Het doet mij vooral genoegen dat patiënten die zich zorgen maken om hun gezondheid, de gelegenheid krijgen nationale instanties op de hoogte te stellen van negatieve bijwerkingen van medicijnen.</p>
      <p sl="lt">Een andere zaak is dat er bij instanties in de EU-lidstaten op aangedrongen moet worden actiever te reageren op relevante verslagen. Nu nog is ongeveer de helft van de lidstaten traag in het leveren van informatie over bijverschijnselen. Het is een uitstekende zaak dat producenten, consumenten en controle-instanties voortaan worden opgenomen in het controlesysteem voor de veiligheid van geneesmiddelen. Er is een gemeenschappelijk standpunt nodig, dat is gebaseerd op verantwoordelijkheid, niet op angst.</p>
    </intervention>
    <intervention id="2-504" speaker_id="28178" name="Miroslav Mikolášik" is_mep="True" mode="spoken">
      <p sl="sk">Het doel van geneesmiddelenbewaking is om ervoor te zorgen dat patiënten en dus ook de relevante autoriteiten alles melden aan de database van EudraVigilance – niet alleen ernstige schadelijke effecten. Alle informatie over de schadelijke effecten van medicijnen wordt aldus voor het eerst op één plek geconcentreerd, waardoor een waardevol onderzoeksinstrument ontstaat. Op basis hiervan kunnen maatregelen worden doorgevoerd, zoals veranderingen in methoden van voorschrijven, een betere voorlichting over geneesmiddelengebruik en zelfs het uit de handel halen van medicijnen.</p>
      <p sl="sk">Ik steun de voorstellen die tot doel hebben geïnformeerde patiënten te stimuleren. Alle relevante informatie over een geneesmiddel zal hun in een begeleidende folder ter beschikking worden gesteld. Het systeem moet patiënten niet alleen informeren, maar ook aansporen om schadelijke effecten te melden. Fabrikanten moeten schadelijke effecten van een product niet verbergen, zoals bijvoorbeeld is gebeurd bij hormonale voorbehoedsmiddelen. Beide verslagen van mevrouw McAvan betekenen vooruitgang. Zij zullen alle patiënten ten goede komen doordat er veiliger geneesmiddelen in de EU beschikbaar komen en de bevoegde autoriteiten kunnen beschikken over een wettelijk kader.</p>
    </intervention>
    <intervention id="2-505" speaker_id="28227" name="Anja Weisgerber" is_mep="True" mode="spoken">
      <p sl="de">Mijnheer de Voorzitter, om te beginnen wil ik de rapporteur en de schaduwrapporteurs hartelijk danken voor hun uitstekende werk. Een goede geneesmiddelenbewaking beschermt de burgers van Europa en versterkt tegelijkertijd de invloed van mondige patiënten.</p>
      <p sl="de">Er zijn twee punten heel belangrijk voor mij: het webportaal voor geneesmiddelenveiligheid en de bijsluiter. Het positieve nieuws is dat met het besluit van morgen in alle lidstaten webportalen voor geneesmiddelenveiligheid worden geïntroduceerd waarop de goedgekeurde bijsluiters en andere informatie openbaar gemaakt moeten worden. Dit zal een einde maken aan een onhoudbare situatie. In veel lidstaten is het niet mogelijk om bijsluiters op het web te publiceren. Dit is echter niet in overeenstemming met de werkelijkheid van veel burgers die gebruikmaken van hun recht op vrij verkeer binnen de Europese Unie. Nu zullen ze overal in Europa bijsluiters kunnen downloaden in hun eigen taal. Dit is ook handig voor patiënten die hun bijsluiter zijn kwijtgeraakt.</p>
      <p sl="de">Tegelijkertijd wil ik dat de bijsluiter verbeterd wordt en ik ben erg blij met de resolutie waarin de Commissie wordt opgeroepen hierover een wetgevingsvoorstel in te dienen.</p>
    </intervention>
    <intervention id="2-506" speaker_id="96743" name="Michèle Rivasi" is_mep="True" mode="spoken">
      <p sl="fr">Mijnheer de Voorzitter, ik wil nog even terugkomen op de milieueffecten van geneesmiddelen.</p>
      <p sl="fr">Sinds 1965 kent Europa criteria voor het verlenen van een vergunning voor het in de handel brengen van een geneesmiddel. Er zijn drie criteria, te weten farmaceutische doeltreffendheid, veiligheid en kwaliteit van een geneesmiddel, maar er is niets bepaald met betrekking tot de milieueffecten van geneesmiddelen. Zoals u weet, veranderen de oestrogenen die in rivierwater worden aangetroffen, het geslacht van vissen. U weet eveneens dat er ook aanzienlijke hoeveelheden geneesmiddelenresiduen worden aangetroffen in waterzuiveringsinstallaties en afvalwater van ziekenhuizen.</p>
      <p sl="fr">Er is heel wat gesproken over dit onderwerp; er heeft een debat plaatsgevonden en dit heeft in de richtlijn betreffende geneesmiddelenbewaking uiteindelijk geresulteerd in een overweging waarin de Commissie wordt verzocht op basis van de gegevens die zij ontvangt van het Europees Geneesmiddelenbureau, het Milieuagentschap en de lidstaten een verslag uit te brengen over de ernst van het probleem, en daarbij te beoordelen of het noodzakelijk is EU-wetgeving inzake geneesmiddelen of op andere gebieden te wijzigen.</p>
      <p sl="fr">Wat ik van de Commissie verlang is een fatsoenlijk verslag op basis van deze gegevens, omdat dit indirect gevolgen heeft voor de menselijke gezondheid aangezien watergebruik in meerdere gevallen de oorzaak is gebleken van de geconstateerde bijwerkingen.</p>
    </intervention>
    <intervention id="2-507" speaker_id="96787" name="Herbert Dorfmann" is_mep="True" mode="spoken">
      <p sl="de">Mijnheer de Voorzitter, mijnheer Tajani, dames en heren, ik denk dat het belangrijk is dat we hier vandaag discussiëren over dit onderwerp en ik zou graag speciaal de aandacht willen vestigen op één terrein, namelijk de beschikbaarheid van informatie, bovenal de bijsluiter, in verschillende talen. Ik ben lid van een taalminderheid en ik woon in een van de meest populaire toeristische gebieden van de Europese Unie. In ieder land wordt bij geneesmiddelen een bijsluiter geleverd in de officiële taal. In mijn regio heeft dit bijvoorbeeld tot gevolg dat een aanzienlijk deel van de mensen de bijsluiter eenvoudigweg niet begrijpt. Dit is niet alleen onaangenaam, maar ook gevaarlijk.</p>
      <p sl="de">De richtlijn moet het nu voor patiënten mogelijk maken om thuis via het internet en bij de apotheek toegang te krijgen tot informatie op bijsluiters. Als we deze informatie dan ook nog als samenvatting kunnen presenteren, kunnen we deze op de bijsluiter zelfs in verschillende talen drukken zonder dat we hele brochures moeten leveren bij ieder geneesmiddel.</p>
    </intervention>
    <intervention id="2-508" speaker_id="97196" name="Oreste Rossi" is_mep="True" mode="spoken">
      <p sl="it">Mijnheer de Voorzitter, dames en heren, we zijn voor de aanpak van de rapporteur omdat zij het belang van het verifiëren van de veiligheid van geneesmiddelen en van het vergroten van de transparantie van de geneesmiddelenbewakingsactiviteiten benadrukt.</p>
      <p sl="it">De Lega Nord heeft zijn aandacht op enkele aspecten gevestigd: het verlenen van directe toegang van de patiënt tot de communautaire databank met meldingen van vermoedelijke bijwerkingen, het toestaan van de invoering van tarieven – de hoogte daarvan wordt aan de lidstaten overgelaten – die moeten worden betaald voor de beoordelingen die bij geneesmiddelenbewaking komen kijken en het vaststellen van de samenstelling en het mandaat van het Risicobeoordelingscomité om passende rollen toe te kennen aan lidstaten, gezondheidswerkers en patiënten.</p>
      <p sl="it">In een Europa dat steeds meer aandacht heeft voor de lengte en de kwaliteit van het leven is het helaas gemakkelijk om misbruik van geneesmiddelen te maken. Er kan een negatieve interactie bestaan tussen medische geneesmiddelen en plantaardige geneesmiddelen die voor medicinale doeleinden worden gebruikt, en bij gevoelige mensen kan die interactie variëren van de eenvoudigste allergische reacties tot werkelijk verzwakkende aandoeningen.</p>
      <p sl="it">Een van die aandoeningen, waarvan we nog niet alles weten en die helaas niet gemakkelijk te genezen is, is meervoudige chemische overgevoeligheid. Zij die erdoor worden getroffen kunnen geen normaal leven meer leiden omdat ze contact met welk chemisch product dan ook niet meer verdragen.</p>
      <p sl="it">Het is daarom belangrijk dat de Europese Unie in actie komt om de burgers informatie en instructies te geven voor bewust geneesmiddelengebruik.</p>
    </intervention>
    <intervention id="2-509" speaker_id="1930" name="Horst Schnellhardt" is_mep="True" mode="spoken">
      <p sl="de">Mijnheer de Voorzitter, dames en heren, terugkijkend op vorig jaar, op hoe we in de afgelopen zittingsperiode begonnen zijn met de discussies over dit probleem, kunnen we alleen maar vol bewondering zijn over de verrichtingen van de rapporteurs. Wat ze hebben bereikt, namelijk al na de eerste lezing een conclusie, is uitstekend. Goed gedaan! Dit is een belangrijk instrument, zoals veel mensen vandaag al hebben gezegd. Ik was nog het meest verbaasd over het feit dat de lidstaten zonder protest hebben ingestemd met het opstellen van een databank die in heel Europa bereikbaar is.</p>
      <p sl="de">Ik zou graag op één punt willen wijzen. We zouden nog beter gebruik moeten maken van de mogelijkheden die het Europees Geneesmiddelenbureau en de EudraVigilance-databank bieden, en ik roep de Commissie op om dit te doen om de kwaliteit van de gezondheidszorg en de kwaliteit van producten in Europa te verbeteren en te promoten. Dit is een belangrijke stap in de goede richting.</p>
      <p sl="de">Ik wil echter niet dat er al te veel aandacht wordt besteed aan meldingen van individuele burgers over bijwerkingen. We moeten ervoor zorgen dat dit niet gebeurt. De meldingen moeten alleen worden opgenomen in de databank wanneer ze onderzocht zijn door deskundigen. Alleen het feit dat iemand een product bekritiseert betekent nog niet noodzakelijkerwijs dat hij het recht heeft dat deze kritiek wordt opgenomen in de databank.</p>
    </intervention>
    <intervention id="2-510" speaker_id="96885" name="Dominique Riquet" is_mep="True" mode="spoken">
      <p sl="fr">Mijnheer de Voorzitter, commissaris, ik wil graag kort het woord om ten eerste iedereen te feliciteren die aan dit dossier heeft gewerkt en ten tweede niettemin mijn verbazing uit te spreken over het feit dat een bepaald punt niet is behandeld, te weten de bewaking bij het gebruik van meerdere geneesmiddelen tegelijk.</p>
      <p sl="fr">In verticaal opzicht, uit het oogpunt van een op zichzelf staand product, is het verslag in feite bijzonder uitputtend en het verrichte werk opmerkelijk. De meeste problemen ontstaan echter wanneer er meerdere geneesmiddelen tegelijk worden gebruikt, hetgeen bij 92 procent van de patiënten het geval is. Een geneesmiddel dat op zich geen specifieke bijwerkingen heeft, kan uiterst giftige bijwerkingen hebben wanneer het met een ander geneesmiddel wordt gebruikt.</p>
      <p sl="fr">Het is van essentieel belang dat we toegang hebben tot een databank over de kruiseffecten van geneesmiddelen, die trouwens niet alleen ter beschikking moet staan van de beroepsbeoefenaars, maar ook van de patiënten. Dit is des te noodzakelijker omdat veel patiënten naast hun receptgeneesmiddelen nog zelfzorggeneesmiddelen gebruiken zonder dat zij over het algemeen beschikken over enige informatie over mogelijk uiterst giftige kruiseffecten.</p>
      <p sl="fr">Dit onderwerp is in mijn ogen wel aangeroerd maar niet behandeld, wat erg jammer is.</p>
    </intervention>
    <intervention id="2-511" speaker_id="photo_generic" name="Olivier Chastel" is_mep="True" mode="spoken">
      <p sl="fr">fungerend voorzitter van de Raad . – Mijnheer de Voorzitter, dames en heren, om te beginnen feliciteer ik mevrouw McAvan en de verschillende rapporteurs alsmede het Spaanse voorzitterschap en de Commissie met het bereiken van dit evenwichtige akkoord dat zo belangrijk is voor alle Europese patiënten.</p>
      <p sl="fr">Dit dossier is in feite een concreet voorbeeld van de meerwaarde van Europa in het leven van onze medeburgers en de toepassing van deze bepalingen zal er ongetwijfeld toe leiden dat het aantal ziektegevallen als gevolg van ongewenste effecten van geneesmiddelen omlaag kan worden gebracht, een factor die – zoals hier is benadrukt – ook nu nog een van de belangrijkste doodsoorzaken is, met name in ziekenhuizen. Wij hebben alle reden voor het verwelkomen van deze stemming in eerste lezing, over deze duidelijke en doeltreffende nieuwe regels op het gebied van geneesmiddelenbewaking.</p>
      <p sl="fr">Ik hoop overigens nog tijdens dit Belgische voorzitterschap een akkoord te mogen verwelkomen over de andere onderwerpen binnen het ‘farmapakket’. Het voorzitterschap heeft namelijk samen met het Parlement en de Commissie actie ondernomen om schot te brengen in deze kwesties, die niet alleen van cruciaal belang zijn voor onze medeburgers, en de Europese patiënten in het bijzonder, maar ook voor de farmaceutische sector.</p>
    </intervention>
    <intervention id="2-512" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie . – Mijnheer de Voorzitter, dames en heren, ik denk dat het debat van vandaag, waar zo veel leden van het Europees Parlement aan hebben deelgenomen, het belang aantoont van het akkoord dat is bereikt tussen de communautaire instellingen.</p>
      <p sl="it">De Commissie, de Raad en het Parlement hebben een krachtig signaal aan de burgers van onze Europese Unie afgegeven en dat zal nog worden versterkt door de dossiers over vervalste geneesmiddelen en de informatie die aan patiënten moet worden gegeven, die – snel, hoop ik – zullen worden goedgekeurd. Ook deel ik de bezorgdheid die tijdens het debat is geuit over sterfgevallen als gevolg van geneesmiddelen die niet aan de normen voldoen, zoals mevrouw Ronzulli heeft benadrukt. Ik complimenteer haar ook omdat ze vandaag met haar pasgeboren dochter naar het Parlement is gekomen. Dat is een goed teken: het wil zeggen dat Europese jongeren opgroeien met een pro-Europese houding.</p>
      <p sl="it">Ik ben het ook eens met de woorden van de heer Dorfmann, en ik denk dat het juist is dat ieder van ons zich in zijn eigen moedertaal kan uitdrukken en in zijn eigen moedertaal kan vernemen wat de regels zijn die onze veiligheid waarborgen, ook in de wereld van de geneesmiddelen. Ik ben een overtuigd aanhanger van meertaligheid in alle sectoren, inclusief de sectoren waarmee ik me gewoonlijk bezighoud.</p>
      <p sl="it">Ik wil ook de bezorgde mevrouw Vergnaud geruststellen. Ik dank haar uit naam van de gehele Europese Commissie, ook al kon commissaris Dalli er vandaag helaas niet bij zijn; hij zal zeker over dit debat worden geïnformeerd en ik zal hem op de hoogte stellen van alle opmerkingen van alle afgevaardigden die vandaag aan de vergadering hebben deelgenomen.</p>
      <p sl="it">De Commissie is u oprecht dankbaar omdat we tezamen een krachtig signaal aan onze EU-medeburgers hebben kunnen geven.</p>
      <p sl="fr">Wat betreft het door mevrouw Rivasi genoemde punt van strengere regels met betrekking tot de milieurisico’s van geneesmiddelen, vinden wij het ook belangrijk dat er rekening wordt gehouden met het milieubeschermingsaspect en aanvaarden wij de suggestie van het Parlement dat de Commissie een verslag moet uitbrengen dat zo nodig is voorzien van een wetgevingsvoorstel inzake de milieurisico’s van geneesmiddelen.</p>
      <p sl="fr">Ik wil deze gelegenheid benutten om de geachte afgevaardigden eraan te herinneren dat het milieuaspect al is aangemerkt als actiepunt in de mededeling van de Commissie over de toekomst van de farmaceutische sector, die voorafgaand aan het onderhavige wetgevingsvoorstel is aangenomen in het kader van het in december 2008 gepresenteerde ‘farmapakket’.</p>
      <p sl="fr">Bijlage – Standpunt van de Commissie</p>
      <p sl="fr">Voorstel voor een richtlijn van het Europees Parlement en de Raad tot wijziging, wat de geneesmiddelenbewaking betreft, van Richtlijn 2001/83/EG tot vaststelling van een communautair wetboek betreffende geneesmiddelen voor menselijk gebruik [COM(2008)0665 - C6-0514/2008 - 2008/0260(COD) ]</p>
      <p sl="fr">Amendementen:</p>
      <p sl="fr">Direct aanvaardbaar: amendement 74 (tekst in zijn geheel, blok nr. 1, compromisamendement). De Commissie is het eens met de aanneming van de compromistekst door de medewetgevers.</p>
      <p sl="fr">Voorstel voor een verordening van het Europees Parlement en de Raad tot wijziging, wat de geneesmiddelenbewaking van geneesmiddelen voor menselijk gebruik betreft, van Verordening (EG) nr. 726/2004 tot vaststelling van communautaire procedures voor het verlenen van vergunningen en het toezicht op geneesmiddelen voor menselijk en diergeneeskundig gebruik en tot oprichting van een Europees Geneesmiddelenbureau [COM(2008)0664 - C6-0515/2008 - 2008/0257(COD) ]</p>
      <p sl="fr">Amendementen:</p>
      <p sl="fr">Direct aanvaardbaar: amendement 41 (tekst in zijn geheel, blok nr. 1, compromisamendement). De Commissie is het eens met de aanneming van de compromistekst door de medewetgevers.</p>
    </intervention>
    <intervention id="2-515" speaker_id="2327" name="Linda McAvan" is_mep="True" mode="spoken" role="rapporteur">
      <p sl="en">Mijnheer de Voorzitter, om te beginnen wil ik reageren op een aantal te berde gebrachte punten.</p>
      <p sl="en">Diverse collega’s hadden het over transparantie: ik vind dat wij op dat gebied een grote doorbraak hebben bewerkstelligd. Als we kijken naar de hoeveelheid informatie die openbaar zal worden gemaakt via de webportalen, zien we een enorme toename vergeleken met de hoeveelheid informatie die op dit moment al beschikbaar is.</p>
      <p sl="en">Over de onafhankelijkheid van de werkzaamheden ten behoeve van geneesmiddelenbewaking: dankzij het amendement van dit Parlement wordt de toelating van geneesmiddelen nu losgekoppeld van de geneesmiddelenbewaking en is vastgesteld dat het Risicobeoordelingscomité voor geneesmiddelenbewaking de aanbeveling zal doen – een aanbeveling die alleen om een zeer zwaarwegende reden van de hand kan worden gewezen. Wij hebben met de totstandbrenging en verbetering van deze onafhankelijkheid dus een aanzienlijke klus geklaard.</p>
      <p sl="en">Dan de Commissie: wanneer deze wetgeving morgen wordt aangenomen zal de Commissie flink de handen uit de mouwen moeten steken. Ik denk dat een overtuigende meerderheid in dit Parlement morgen voor zal stemmen. Er zal hard moeten worden gewerkt aan de patiëntenbijsluiter, want we hebben daarop veel kritiek ontvangen van patiëntenorganisaties en individuele patiënten. U hebt binnen de Commissie gepoogd een oplossing te vinden; deze viel niet in goede aarde. Maar we willen zeker met u samenwerken om een goede bijsluiter te realiseren.</p>
      <p sl="en">De bijsluiter kan geen volledige opsomming geven van alles wat een patiënt mogelijkerwijs zou kunnen overkomen, want dan zou hij zijn waarde voor de gemiddelde patiënt verliezen. De bijsluiter moet zinnig zijn. Daarom moet aan bepaalde informatie prioriteit worden gegeven. Daar moeten we met u aan werken.</p>
      <p sl="en">U gaat het onderzoek naar de milieueffecten van geneesmiddelen uitvoeren. Dat is heel belangrijk, en we willen het zwarte symbool zien. We willen dat het symbool daadwerkelijk tot stand komt en niet dat het verdwijnt, zoals is gebeurd met het symbool voor kindergeneesmiddelen. We willen dat het symbool er snel komt.</p>
      <p sl="en">De lidstaten zullen verschrikkelijk veel tijd en energie moeten steken in de webportalen. Deze portalen moeten er komen en we willen van de lidstaten weten wanneer ze precies zullen worden opgezet. Zoals de Commissie heeft aangegeven is het van levensbelang dat mensen kunnen beschikken over informatie in hun eigen taal, en de lidstaten moeten ook nog hun systemen voor het rechtstreeks melden van bijwerkingen opzetten. De nationale instanties zullen een hoop werk moeten verzetten.</p>
      <p sl="en">Ook het Europees Geneesmiddelenbureau zal meer te doen krijgen en daar moeten we goede mensen voor inzetten. In de onderhandelingen hebben we hierover uitvoerig gesproken en we willen dat dit ook echt gebeurt.</p>
      <p sl="en">Nogmaals mijn dank aan alle betrokkenen. Ik hoop dat we morgen een flinke meerderheid behalen en dat we dan kunnen beginnen aan het echte werk: het realiseren van een positieve verandering in het leven van onze burgers.</p>
    </intervention>
    <intervention id="2-516" speaker_id="4308" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen om 12 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-517" speaker_id="4746" name="Sergio Berlato" is_mep="True" mode="written">
      <p sl="it">Medicijnen dragen in essentiële mate bij aan de gezondheid van de burgers van de Europese Unie. Ze kunnen echter ook ernstige bijwerkingen hebben, die volgens de Commissie ongeveer 5 procent van de ziekenhuisopnames en de sterfgevallen in het ziekenhuis veroorzaken. In de afgelopen jaren zijn er gevallen geweest van geneesmiddelen die niet te verwaarlozen neveneffecten op patiënten hadden, ook al waren die geneesmiddelen op de markt gebracht na de vereiste controleprocedure. Deze situatie benadrukt het belang van de Unie voor een doeltreffend beleid op het gebied van geneesmiddelenbewaking met als doel het beschermen van de gezondheid van de Europese burgers. Ik geloof dat in een efficiënt geneesmiddelbewakingssyteem bijwerkingen van medicijnen tijdig bij de bevoegde autoriteit moeten kunnen worden gemeld en, bovenal, onveilige geneesmiddelen zo nodig snel van de markt worden gehaald. Ik ben het bovendien eens met de voorstellen in het onderhavige verslag die zijn gericht op het verbeteren van de samenwerking tussen de lidstaten op het gebied van geneesmiddelenbewaking en op het aanscherpen van de criteria voor het verlenen van een handelsvergunning voor nieuwe medicijnen. Tot slot vraag ik de Commissie om een herziening van de samenstelling van bijsluiters in overweging te nemen teneinde ook de informatie over het geneesmiddelengebruik te verbeteren.</p>
    </intervention>
    <intervention id="2-518" speaker_id="58758" name="Elisabetta Gardini" is_mep="True" mode="written">
      <p sl="it">Veel ziekten kunnen vandaag de dag worden behandeld zonder dat ziekenhuisopname nodig is en zelfs op het terrein van de kankerbestrijding bestaan er kuren die thuisbehandeling mogelijk maken. De controle van de geneesmiddelenketen vereist daarom rationele en heldere procedures, die de verspreiding van informatie en de transparantie van de inhoud daarvan verbeteren met nauwkeurige definities van de rollen en verantwoordelijkheden van de belangrijkste betrokken partijen. Ik sta helemaal achter de oprichting van een centraal systeem voor het vergaren van gegevens en beoordelingen waarin de nationale netwerken voor geneesmiddelenbewaking kunnen worden geïntegreerd met behoud van de samenhang van de informatie. Het filter van de nationale netwerken kan namelijk niet worden gemist; die netwerken zijn de enige instrumenten waarmee de objectiviteit van de goedkeuring, de kwaliteit van de datacodering, het causale verband en de relatie met de melders kunnen worden gewaarborgd. Dat is nog harder nodig wanneer we nóg een kanaal van directe informatie met de patiënt en de gezondheidswerkers openen, die daardoor snel waardevolle feedback naar het bewakingssysteem zullen kunnen sturen. Wat dat betreft moet ik benadrukken dat voor een doeltreffender gebruik van dit instrument opleiding van gezondheidswerkers geboden is, net als een voorlichtingscampagne voor patiënten.</p>
    </intervention>
    <intervention id="2-519" speaker_id="28123" name="Louis Grech" is_mep="True" mode="written">
      <p sl="en">De verbetering van het huidige geneesmiddelenbewakingssysteem is noodzakelijk om te komen tot een snel en efficiënt systeem dat voorziet in een betere bescherming van de consument. Het houden van toezicht op de veiligheid van medicijnen kan levens redden en crises in de volksgezondheid voorkomen. De verdere integratie van het geneesmiddelenbewakingssysteem op Europees niveau is noodzakelijk omdat hierdoor het aantal consumenten dat bijwerkingen meldt, zal toenemen. Door de verzameling van gemelde bijwerkingen uit te breiden kunnen patronen sneller worden ontdekt, waardoor geneesmiddelen met bijwerkingen uit de handel kunnen worden genomen of van een waarschuwing kunnen worden voorzien. Ik ondersteun de amendementen die beogen consumenten nog verder te beschermen door het publiek en beroepsbeoefenaars in de gezondheidszorg volledige toegang tot de EudraVigilance-databank te geven. Hierdoor zullen alle lidstaten kunnen beschikken over identieke informatie over bijwerkingen. Ik ben het ermee eens dat farmaceutische bedrijven niet moeten worden betrokken bij de geneesmiddelenbewaking. Afgaande op de feiten zal dit leiden tot een waarheidsgetrouwer beeld van de bijwerkingen van geneesmiddelen, aangezien de belangenverstrengeling die inherent is aan zelfregulering dan geen rol meer speelt.</p>
    </intervention>
    <intervention id="2-520" speaker_id="28314" name="Anneli Jäätteenmäki" is_mep="True" mode="written">
      <p sl="fi">De Wereldgezondheidsorganisatie schat dat namaakmedicijnen maar liefst 10 procent van de mondiale geneesmiddelenmarkt uitmaken. Bij namaakmedicijnen gaat het om de gezondheid en het welzijn van mensen en daarom is dit een zorgwekkende zaak. Het is goed dat de toegang van patiënten tot informatie over geneesmiddelen en hun bijwerkingen nu wordt verbeterd. In de toekomst zal de informatie beter toegankelijk zijn, bijvoorbeeld op nieuwe nationale en Europese websites over de veiligheid van geneesmiddelen. Tot slot wil ik mijn steun uitspreken voor het voorstel van de rapporteur om de Commissie te vragen een rapport op te stellen over de milieueffecten van geneesmiddelen en te beoordelen of het in de nabije toekomst nodig is verdere wijzigingen aan te brengen in de communautaire wetgeving inzake geneesmiddelen. Dank u wel.</p>
    </intervention>
    <intervention id="2-521" speaker_id="26829" name="Siiri Oviir" is_mep="True" mode="written">
      <p sl="et">Geneesmiddelenbewaking speelt een zeer grote rol in de volksgezondheid. De bijwerkingen van geneesmiddelen hebben vaak schadelijke gevolgen voor de gezondheid en het leven van patiënten. Veel rechtszaken hebben aangetoond dat farmaceutische bedrijven uit commerciële overwegingen proberen de ongewenste bijwerkingen van geneesmiddelen lange tijd te verbergen. Het is goed dat wij met het aannemen van de voorgestelde wetgevingsbesluiten de criteria aanscherpen om op die manier grotere betrouwbaarheid van verkoopvergunningen te waarborgen en het wijdverbreide gebruik van de zogeheten spoedprocedure tegen te gaan. Ik steun de maatregelen om de kwaliteit van de informatie in het systeem van geneesmiddelenbewaking te garanderen en ik vind dat wij middelen voor doeltreffende nationale geneesmiddelenbewaking moeten zekerstellen. Het hele systeem moet transparant zijn voor patiënten.</p>
    </intervention>
    <intervention id="2-522" speaker_id="33989" name="Daciana Octavia Sârbu" is_mep="True" mode="written">
      <p sl="en">Dit verslag vormt een belangrijke stap in de richting van een beter gecoördineerd en effectiever bewakingssysteem voor geneesmiddelen. Door een groter aantal patiënten te volgen zal er meer informatie voorhanden komen over nieuwe medicijnen, waardoor de bevoegde instanties en fabrikanten eventuele problemen sneller op het spoor kunnen komen. Dit verslag heeft veel pluspunten, maar ik ben vooral te spreken over de oproep meer onderzoek te doen naar de milieugevolgen van geneesmiddelen en hun mogelijke effect op bijvoorbeeld het grondwater. In elke discussie over onderwerpen die te maken hebben met de volksgezondheid moet worden stilgestaan bij de waarde van preventieve geneeskunde en het belang van het principe ‘voorkomen is beter dan genezen’. Eenvoudige, gezondheidsgerichte besluiten over de levensstijl, met inbegrip van lichaamsbeweging en voeding, kunnen de ellende en kosten als gevolg van ernstige – maar vermijdbare – ziekten voorkomen. Dit moeten we altijd in gedachten houden wanneer we het hebben over aspecten van het volksgezondheidsbeleid.</p>
    </intervention>
    <intervention id="2-523" speaker_id="28252" name="Richard Seeber" is_mep="True" mode="written">
      <p sl="de">Eenvoudige toegang tot feitelijke en onafhankelijke achtergrondinformatie over geneesmiddelen is essentieel voor patiënten en speelt ook een belangrijke rol in het onderzoek naar de bijwerkingen en de marktveiligheid van voorgeschreven geneesmiddelen. De nieuwe richtlijn en verordening over geneesmiddelenbewaking zullen de transparantie en toegang tot dergelijke informatie substantieel verbeteren. De achtergronden van en toelichtingen over eventuele bijwerkingen worden nu vanuit heel Europa verzameld door het Europees Geneesmiddelenbureau. De opslag en verwerking van deze gegevens en de instelling van webportalen voor de toegang tot deze gegevens zullen een substantiële verbetering betekenen van de mogelijkheden voor patiënten om informatie te vinden over geneesmiddelen en hun bijwerkingen. Vooral wanneer Europese burgers op reis zijn, zullen ze niet aangewezen zijn op een bepaalde website, maar kunnen ze zo nodig objectieve informatie inwinnen in hun eigen taal. Om onafhankelijkheid en objectiviteit te garanderen moet de informatie echter goedgekeurd worden door bevoegde autoriteiten. Aan de andere kant zal dit ook de reclamevrijheid met betrekking tot deze informatie garanderen. De nieuwe ‘drug facts box’ zal werkzame stoffen identificeren die voor de eerste keer goedgekeurd zijn. Al deze maatregelen zullen de transparantie vergroten en maken het gemakkelijker voor patiënten om op een duidelijke en eenvoudige manier farmaceutische informatie te vinden.</p>
    </intervention>
    <intervention id="2-524" speaker_id="96718" name="Olga Sehnalová" is_mep="True" mode="written">
      <p sl="cs">Geneesmiddelenbewaking vormt een belangrijk onderdeel van het hele stelsel ter bescherming van de gezondheid van de patiënt; zij beperkt enerzijds de risico’s van geneesmiddelen en verhoogt anderzijds de doeltreffendheid ervan. Het is met name van groot belang dat geneesmiddelen in de eerste jaren nadat zij op de markt zijn gekomen grondig worden bewaakt en gemonitord. De veiligheid van geneesmiddelen wordt in het kader van het registratieproces voorafgaand aan het in de handel brengen namelijk in hoofdzaak beoordeeld op basis van de resultaten van preklinische en klinische studies, terwijl veel mogelijke schadelijke bijwerkingen van geneesmiddelen eigenlijk pas achterhaald kunnen worden nadat deze in de medische praktijk in gebruik zijn genomen. Wat dit betreft is er ten aanzien van de vaststelling van bijwerkingen of vermoedens van bijwerkingen niet alleen een rol weggelegd voor medische professionals, maar ook voor de patiënt. Deskundige beoordeling van deze informatie, met name ten aanzien van het veelal onzekere causale verband tussen de bijwerking en het toegediende geneesmiddel is echter geboden. Ik ben groot voorstander van het nieuwe element op dit vlak waardoor de positie van de patiënt wordt versterkt doordat deze actief bij het hele meldingsproces van bijwerkingen en bij een goed beoordelingssysteem betrokken wordt. Patiënten in de Tsjechië kunnen nu al meldingen doen via de website van het staatsinstituut voor geneesmiddelentoezicht. Dit lijkt me een inspirerend voorbeeld voor lidstaten waar dit nu nog niet mogelijk is.</p>
    </intervention>
    <intervention id="2-525" speaker_id="28299" name="Bogusław Sonik" is_mep="True" mode="written">
      <p sl="pl">Uit statistieken blijkt dat maar liefst de helft van de patiënten geneesmiddelen niet inneemt in overeenstemming met de medische voorschriften, en dat ongeveer driekwart van de patiënten graag op een gemakkelijke manier aan betrouwbare informatie zou willen kunnen komen over de werking en mogelijke bijwerkingen van geneesmiddelen. Het voorstel voor toezicht op de veiligheid van geneesmiddelen versterkt de veiligheid van patiënten en garandeert hun het recht op betere informatie over gebruik en werking van een bepaald geneesmiddel. Een belangrijke stap in de richting van transparante informatie over geneesmiddelen is het project dat tot doel heeft zowel op Europees als op nationaal niveau een online informatieservice op te zetten. De nationale websites zullen gekoppeld worden aan de Europese website en moeten van elk product een beschrijving van de kenmerken bevatten, evenals een bijsluiter en een beoordeling van het effect van het product op de menselijke gezondheid. Het Europees Geneesmiddelenbureau zal deze gegevensbank, in samenwerking met de lidstaten en de Commissie, beheren en in het kader van zijn taken als toezichthouder informatie in de gegevensbank verzamelen en vergelijken. Mijns inziens wordt het recht van patiënten op betere, betrouwbare en objectieve informatie over farmaceutische producten op deze manier in belangrijke mate bevorderd.</p>
    </intervention>
  </section>
  <section id="creitem19" title="10. Het op de markt brengen en het gebruik van biociden (debat)">
    <intervention id="2-527" speaker_id="4308" name="De Voorzitter" is_mep="True" mode="spoken">
      <p sl="nl">Aan de orde is het verslag van Christa Klaß, namens de Commissie milieubeheer, volksgezondheid en voedselveiligheid, over het voorstel voor een verordening van het Europees Parlement en de Raad betreffende het op de markt brengen en het gebruik van biociden [COM(2009)0267 - C7-0036/2009 - 2009/0076(COD) ] (A7-0239/2010).</p>
    </intervention>
    <intervention id="2-528" speaker_id="1929" name="Christa Klaß" is_mep="True" mode="spoken" role="rapporteur">
      <p sl="de">Mijnheer de Voorzitter, mijnheer Tajani, dames en heren, we hebben meer dan een jaar gediscussieerd over het voorstel van de Commissie voor een herziening van de richtlijn uit 1998 over het op de markt brengen van biociden. We zijn vooral ook heel blij met het voorstel, omdat we een richtlijn omzetten in een verordening. Europa moet zijn verantwoordelijkheid nemen. Dit betekent ook dat de terreinen die betrekking hebben op de interne markt, geregeld moeten zijn door heldere verordeningen.</p>
      <p sl="de">Biociden maken deel uit van onze beschaving, en onze levensstandaard is ervan afhankelijk. Ze zijn onmisbaar voor het handhaven van de strenge gezondheids- en hygiënenormen die wij wensen. Wanneer ze gebruikt worden als ontsmettingsmiddel of pesticide, beschermen ze ons tegen gevaarlijke ziekten of tegen de dragers daarvan. Gezien onze hoge bevolkingsdichtheid vraagt onze maatschappij om speciale vormen van hygiëne om te voorkomen dat ziektekiemen en ziekten worden overgedragen. Onze internationale mobiliteit zorgt er echter voor dat ziekten, virussen en bacteriën zich heel snel over de wereld kunnen verspreiden. Het is belangrijk dat infecties zich niet kunnen verspreiden in ziekenhuizen. Hun wasserijen moeten alle ziektekiemen die binnenkomen, kunnen controleren en elimineren.</p>
      <p sl="de">Biociden worden ook gebruikt als beschermingsmiddel voor hout, textiel, leer, rubber, metselwerk en ze zitten in metaalbewerkingsproducten. Biociden doden schimmels, ziektekiemen en ongedierte om ons te beschermen. Ze moeten effectief zijn en dientengevolge kunnen ze gevaarlijk zijn als ze verkeerd worden gebruikt. Daarom hebben we strenge regelgeving nodig. De voordelen en de risico’s moeten zorgvuldig tegen elkaar worden afgewogen. Biociden mogen vooral niet excessief worden gebruikt. We moeten ervoor zorgen dat er verantwoord mee wordt omgegaan en dat ze ook zo worden gebruikt. Een klein beetje gebruiken is zeer effectief, maar te veel gebruiken kan schade veroorzaken.</p>
      <p sl="de">We hebben daarom een strategie nodig voor het duurzaam gebruik van biociden met informatie over alternatieven. We moeten ons van één ding bewust zijn. Dit gaat niet primair over bescherming tegen biociden, maar over de bescherming door biociden. Als je haar volzit met luizen, moet je het probleem wel kunnen bestrijden. Maar alsjeblieft eerst met de netenkam. Als dat niet helpt, kun je een luizenmiddel op basis van biociden gebruiken.</p>
      <p sl="de">Aangezien nanotechnologie een nieuwe ontwikkeling is, moeten we haar zeer kritisch analyseren, omdat nanodeeltjes onder de huid en direct in onze watervoorzieningen terecht kunnen komen. We moeten onderzoek en innovatie steunen en niet belemmeren. We moeten meer onderzoek doen naar biociden in water, omdat er nu nog maar heel weinig gegevens beschikbaar zijn.</p>
      <p sl="de">Het doel van deze verordening is het harmoniseren van de interne markt en het introduceren van een gestroomlijnde procedure voor de toelating van werkzame stoffen en producten. Voor het eerst zullen biociden geregistreerd moeten worden. Het ligt voor de hand dat het goed is om dit meteen goed te organiseren en te beheren op Europees niveau. Dit brengt echte voordelen voor de interne markt en voor consumenten met zich mee. Het Parlement roept op tot een toelating van alle producten in heel Europa vanaf 2017 en wij zijn hier vandaag een groot voorstander van. Als we vandaag een begin maken met een nieuwe regeling, moeten we het ook goed doen en een en ander realiseren binnen de gestelde deadline.</p>
      <p sl="de">De markt van biociden bevat veel verschillende typen producten en speciale toepassingen die vaak in kleine hoeveelheden op de markt komen. Wij hebben deze verscheidenheid aan producten nodig om de verschillende schadelijke organismen te bestrijden. Als we het aantal werkzame stoffen verminderen, zal de resistentie van parasieten en insecten toenemen, met fatale gevolgen. Daarom moeten wij ervoor zorgen dat de registratie- en autorisatiekosten binnen de perken worden gehouden, met name voor de vele kleine en middelgrote ondernemingen. Er zijn strenge uitsluitingscriteria nodig en het is goed dat ze worden geïntroduceerd. Het Parlement stelt zeer duidelijke uitsluitingscriteria voor en definieert een beperkt aantal uitsluitingen om te kunnen voldoen aan de vereisten voor de gezondheid van mens en natuur.</p>
      <p sl="de">We geloven ook dat consumenteninformatie belangrijk is. Daarom moeten ook materialen die behandeld zijn met biociden, onder de werkingssfeer van de verordening vallen. Voortaan mag materiaal dat in Europa wordt verkocht, alleen behandeld zijn met biociden die hier zijn toegelaten. De ernstige gezondheidsproblemen van vorig jaar, veroorzaakt door fungiciden die in het Verre Oosten op schoenen en meubels worden gebruikt, hebben laten zien dat we strengere regelingen nodig hebben en vooral een strengere importcontrole. Daarmee wordt consumentenbescherming gewaarborgd en concurrentievervalsing voorkomen. Op basis hiervan hebben we samen een compromis uitgewerkt. Ik zou mijn collega’s willen vragen om hun steun te verlenen aan dit compromis.</p>
    </intervention>
    <intervention id="2-529" speaker_id="photo_generic" name="Antonio Tajani" is_mep="True" mode="spoken">
      <p sl="fr">vicevoorzitter van de Commissie . – Mijnheer de Voorzitter, ik bedank het Europees Parlement en in het bijzonder de rapporteur, mevrouw Klaß, de schaduwrapporteurs en de leden van de Commissie milieubeheer, volksgezondheid en voedselveiligheid, voor het aanzienlijke werk dat zij hebben verricht.</p>
      <p sl="fr">De 330 door de Commissie milieubeheer aangenomen amendementen en het vorige week aangenomen globale compromis getuigen van hun betrokkenheid bij en belangstelling voor dit dossier. Deze amendementen steunen de algemene strekking van het Commissievoorstel.</p>
      <p sl="fr">Staat u mij toe dat ik uitweid over de in onze ogen belangrijkste onopgeloste kwesties.</p>
      <p sl="fr">Eerste kwestie: de uitbreiding van het EU-toelatingssysteem en aanverwante procedures. Om in dezen overeenstemming te bereiken, is het van het grootste belang dat we een compromis bereiken over de studie van het EU-toelatingssysteem en aanverwante procedures, met name de rol van het Europees Agentschap voor chemische stoffen (ECHA).</p>
      <p sl="fr">Hoewel de Commissie in beginsel steun kan verlenen aan de uitbreiding van het EU-toelatingssysteem tot een grotere groep biociden, verbindt zij daaraan twee voorwaarden.</p>
      <p sl="fr">Ten eerste moeten het ECHA en de Commissie over voldoende middelen beschikken om het extra werk aan te kunnen. Zonder toereikende middelen zullen er vertragingen ontstaan die de voordelen van het EU-toelatingssysteem op het spel zetten.</p>
      <p sl="fr">Ten tweede moeten we een mechanisme creëren waarmee de reikwijdte van het systeem geleidelijk kan worden vergroot, bijvoorbeeld door de introductie van productsoorten te spreiden of horizontale criteria toe te passen, zoals vergelijkbare gebruiksomstandigheden.</p>
      <p sl="fr">Wat de procedures voor de EU-toelating betreft, zal het ECHA een essentiële rol spelen in termen van het functioneren van het systeem. We moeten ervoor zorgen dat de ECHA-middelen worden aangewend voor werk dat meerwaarde heeft voor de harmonisatie of niet efficiënter kan worden uitgevoerd door de lidstaten. Ik voeg hier nog aan toe dat de procedures moeten zijn berekend op de grotere reikwijdte van het EU-toelatingssysteem.</p>
      <p sl="fr">Tweede kwestie: afwijkingen van de uitsluitingscriteria. Wat dit heikele punt betreft, merk ik op dat er door het compromisamendement een redelijk evenwicht kan worden bereikt tussen enerzijds de doelstelling om een hoog beschermingsniveau te garanderen voor het milieu en de menselijke gezondheid en anderzijds de noodzaak een zekere mate van flexibiliteit te voorzien in gevallen waarin geen vervangingsoplossing voorhanden is.</p>
      <p sl="fr">Derde kwestie: nationale afwijkingen binnen het kader van wederzijdse erkenning. Hoewel wij erkennen dat nationale afwijkingen binnen het kader van wederzijdse erkenning in bepaalde omstandigheden gerechtvaardigd kunnen zijn, zijn we van mening dat de Commissie dergelijke afwijkingen per geval moet bestuderen. Als deze afwijkingen worden toegelaten zonder dat er supervisie door de Commissie is voorzien, is er een risico dat de interne markt voor biociden in gevaar wordt gebracht, terwijl de verordening deze juist moet bevorderen.</p>
      <p sl="fr">Vierde kwestie: de definitie van producten met een gering risico. Wat dit betreft, moeten wij ons best doen om een pragmatische definitie te geven als conditio sine qua non van een effectief beleid voor dergelijke producten. Er zullen nog inspanningen moeten worden geleverd voordat een duidelijke definitie kan worden gegeven van de op producten met een gering risico toepasselijke criteria.</p>
      <p sl="fr">Vijfde kwestie: behandelde materialen en voorwerpen. Hierbij steunen wij de amendementen die erop zijn gericht de controles op het niveau van de werkzame stoffen te brengen. Ten aanzien van de etikettering van dergelijke materialen en voorwerpen onderschrijven wij de algemene aanpak om in de regels onderscheid te maken tussen materialen en voorwerpen met een intern en een extern effect, bijvoorbeeld tussen producten die al dan niet opzettelijk zijn afgedankt of in aanraking zijn gekomen met mensen of het milieu.</p>
      <p sl="fr">Zesde kwestie: profiteurs. Hoewel wij het compromisamendement inzake profiteurs steunen, hebben wij grote twijfels over een aantal andere amendementen die verband houden met het concept van opneming per bedrijf.</p>
      <p sl="fr">Zevende kwestie: nanomaterialen. Wat deze materialen betreft, blijft de Commissie bij haar beleid om een beslissing te nemen op basis van wetenschappelijke factoren en bij haar wens om de kennis van deze materialen te vergroten. Zij onderschrijft de noodzaak om nanomaterialen te definiëren en zo nodig het beginsel dat ze afzonderlijk worden geëvalueerd.</p>
      <p sl="fr">Tot slot: dierproeven. De Commissie onderschrijft weliswaar de doelstelling om het aantal dierproeven te verminderen, maar is ook van mening dat deze vermindering niet ten koste mag gaan van een hoog beschermingsniveau voor het milieu en de menselijke gezondheid.</p>
      <p sl="fr">Ik zal nu uw debat over het voorstel en de voorgestelde amendementen aandachtig volgen en zal deze en andere kwesties nog nader kunnen toelichten in mijn eindbetoog.</p>
    </intervention>
    <intervention id="2-530" speaker_id="4423" name="Amalia Sartori" is_mep="True" mode="spoken">
      <p sl="it">rapporteur voor advies van de Commissie interne markt en consumentenbescherming . – Mijnheer de Voorzitter, commissaris, dames en heren, ik wil de rapporteur, mevrouw Klaß, feliciteren met de nuttige samenwerking, waardoor ik haar verslag heb kunnen verrijken met enkele belangrijke standpunten die de Commissie interne markt en consumentenbescherming heeft ingenomen.</p>
      <p sl="it">Ik hoop verder dat zij enkele amendementen steunt die ik heb ingediend met het oog op de stemming van morgen, en die beogen dubbele risicobeoordelingen van producten die al zijn toegestaan en dus al zijn beoordeeld te vermijden, tenzij er nieuwe informatie is binnengekomen die nieuwe controles noodzakelijk maakt.</p>
      <p sl="it">Het doet me ook genoegen dat een centrale vergunning voor alle productcategorieën mogelijk zal zijn, ook al zal deze geleidelijk worden ingevoerd. Wat dat betreft wil ik commissaris Tajani vragen – ook al hebt u sommige dingen al in uw verslag gezegd – hoe en in hoeverre het Europees Agentschap voor chemische stoffen (ECHA) zal moeten worden toegerust om het grote aantal dossiers dat zal worden gepresenteerd doeltreffend en snel te kunnen behandelen.</p>
    </intervention>
    <intervention id="2-531" speaker_id="28252" name="Richard Seeber" is_mep="True" mode="spoken">
      <p sl="de">namens de PPE-Fractie . – Mijnheer de Voorzitter, ik wil de rapporteur, mevrouw Klaß, en ook mevrouw Sartori, van harte feliciteren met de manier waarop zij hebben samengewerkt met elkaar en met de schaduwrapporteurs, zodat er nu een pakket op tafel ligt dat volgens mij politiek aanvaardbaar is voor alle fracties. Het is belangrijk dat we niet vergeten dat biociden geen doel op zichzelf zijn. In feite vervullen ze vele taken in onze moderne maatschappij en mevrouw Klaß heeft ons hiervan een paar voorbeelden gegeven.</p>
      <p sl="de">De reden voor het gebruik van biociden is om te voldoen aan de vraag van consumenten naar meer voedselveiligheid en betere gezondheid. Biociden worden op veel terreinen gebruikt en tegelijkertijd is de markt van producenten zeer versplinterd. Ik wil hier met name ingaan op de situatie voor producenten en ook op het feit dat de oude richtlijn niet in staat was om tegemoet te komen aan de vraag naar een betere gezondheid voor consumenten en ook niet aan de vraag naar een goed functionerende interne markt voor producenten. Een van de hoofdproblemen is dat we geen toelatingssysteem voor biociden hebben in de Europese Unie. Het is ook belangrijk om duidelijk te maken dat we dit Europese toelatingssysteem nodig hebben voor zoveel mogelijk biocidegroepen, omdat de wetgeving anders een dode letter zal blijven. Ik wil graag het compromis over artikel 33 verdedigen, dat het mogelijk heeft gemaakt dat alle politieke fracties ermee instemmen dat de nieuwe regeling geleidelijk ingevoerd wordt en tegelijkertijd de lidstaten de mogelijkheid biedt om uitzonderingen te maken in het geval van zeer gevaarlijke stoffen.</p>
      <p sl="de">Ik geloof dat er bij het compromispakket niet over één nacht ijs is gegaan. Ik zou al mijn collega’s willen vragen ervoor te stemmen.</p>
    </intervention>
    <intervention id="2-532" speaker_id="28156" name="Dan Jørgensen" is_mep="True" mode="spoken">
      <p sl="da">namens de S&amp;D-Fractie . – Mijnheer de Voorzitter, wie naar de toespraken van de Commissie luistert en naar mijn collega’s van de Fractie van de Europese Volkspartij (Christendemocraten), zou bijna geloven dat het bij dit onderwerp alleen gaat om het creëren van oplossingen die uit bureaucratisch oogpunt zo eenvoudig en doeltreffend mogelijk zijn. Natuurlijk is dat ook belangrijk. Uiteraard gaat het er ook om dat de sector de mogelijkheid moet hebben om goederen op de markt te brengen en grensoverschrijdende handel te drijven. Dat is echter niet het belangrijkste. Het belangrijkste voor ons, sociaaldemocraten, – en op dit gebied zijn we niet bereid tot compromissen – zijn het milieu en de volksgezondheid.</p>
      <p sl="da">Bijna iedere dag verschijnen er nieuwe onderzoeksresultaten die aantonen dat de totale chemische belasting waaraan wij mensen en ons milieu worden blootgesteld, stijgt. We zien jonge meisjes die op tien- of elfjarige leeftijd in de puberteit raken. We zien de verspreiding van kanker. We zien nieuwe vormen van kanker ontstaan. We zien paren die geen kinderen kunnen krijgen. Veel van deze dingen zijn te wijten aan de chemische stoffen die ons omringen.</p>
      <p sl="da">We erkennen dat chemische stoffen ook vele gunstige effecten hebben. Wanneer we echter weten dat er chemische stoffen zijn die zeer schadelijke effecten hebben en dat er alternatieven zijn voor vele van deze chemische stoffen, moeten we natuurlijk de gevaarlijke stoffen vervangen door de veilige alternatieven. Dit geldt ook voor biociden. Daarom was het voor ons het belangrijkst dat de gevaarlijke stoffen worden vervangen door veilige alternatieven en met dit compromis is dat naar ons oordeel in zekere mate bereikt.</p>
      <p sl="da">Daarnaast hebben wij erop gestaan dat, indien we kiezen voor een centraal goedkeuringsproces, wat zinvol kan zijn met het oog op minder bureaucratie en dergelijke, de afzonderlijke landen ook de mogelijkheid moeten hebben om nee te zeggen als er in een land bijzondere omstandigheden zijn die het noodzakelijk maken om een chemische stof te verbieden of er beperkingen voor op te leggen. We hebben ook gezegd dat het er niet alleen om gaat welke stoffen er op de markt komen, maar ook om hoe ze gebruikt worden. Daarom hebben wij erop gestaan dat er in de nabije toekomst nieuwe wetgeving wordt opgesteld, namelijk een kaderrichtlijn die bepaalt hoe biociden moeten worden gebruikt.</p>
      <p sl="da">Tot slot hebben wij opgeroepen tot zo weinig mogelijk dierproeven. Er worden op dit moment te veel dierproeven uitgevoerd, terwijl er alternatieven zijn. Dit was ook een van onze doelstellingen die we naar onze mening bereikt hebben.</p>
    </intervention>
    <intervention id="2-533" speaker_id="97076" name="Corinne Lepage" is_mep="True" mode="spoken">
      <p sl="fr">namens de ALDE-Fractie . – Mijnheer de Voorzitter, dankzij het werk van iedereen, in het bijzonder van de rapporteur, hebben we tenminste één doel bereikt. Na erg moeilijke discussies zijn we het eens geworden over het belangrijkste onderdeel van de toelatingsprocedure.</p>
      <p sl="fr">Ons standpunt hierover was er een van gezond verstand. Enerzijds moesten we de leefbaarheid van het systeem waarborgen, kortom, vermijden dat het Europees Agentschap voor chemische stoffen plotsklaps overspoeld zou worden met aanvragen die het niet kon beantwoorden, en anderzijds moesten we een systeem bevorderen dat stoffen met een gering risico aanmoedigt. We hebben hierover een evenwichtig compromis bereikt. We gaan niet overhaast te werk, want we hebben vier jaar voorzien voor de uitvoering van het systeem, maar tegelijkertijd staat er een premie op de minst gevaarlijke stoffen.</p>
      <p sl="fr">Voor het overige steunen we de amendementen die erop gericht zijn het systeem flexibeler te maken, zoals de kaderformuleringen, maar niet tegen elke prijs. De toxiciteit van bepaalde stoffen, zoals pesticiden, staat buiten kijf en ik sluit me volledig aan bij de verklaringen van onze collega Dan Jørgensen over de gevolgen van een aantal stoffen voor de gezondheid en het milieu.</p>
      <p sl="fr">Daarom verwerpen wij elke bepaling die de kwaliteit van de beoordeling van de stoffen zou kunnen aantasten of het systeem zou verzwakken door enkel aan te dringen op de vervanging van de meest zorgwekkende stoffen. Dat is de reden waarom een aantal van de ingediende amendementen volkomen onevenwichtig zijn en we deze niet kunnen steunen.</p>
      <p sl="fr">Laten we onszelf niets wijsmaken. Dit is het resultaat van een keuze waarbij kortetermijnbelangen voorrang krijgen op de bescherming van de gezondheid en het milieu. We mogen nooit vergeten dat gezondheid en milieu waarden zijn die we verdedigen, maar dat het ook in het economisch belang is van de hele gemeenschap om ze te verdedigen.</p>
    </intervention>
    <intervention id="2-534" speaker_id="96743" name="Michèle Rivasi" is_mep="True" mode="spoken">
      <p sl="fr">namens de Verts/ALE-Fractie . – Mijnheer de Voorzitter, ik vind dat er in de tekst vorderingen zijn gemaakt, onder meer op twee fundamentele punten: verplichte etikettering wanneer een stof nanomaterialen bevat, en vooral dat elk van die nanomaterialen ook afzonderlijk beoordeeld moet worden, wat nu niet het geval is. Een ander punt is de mogelijkheid om hormoonverstorende eigenschappen uit de gebruikte stoffen te weren aan de hand van concrete en toepasbare uitsluitingscriteria.</p>
      <p sl="fr">Maar, want er is een maar, we zijn het niet eens met de concrete middelen die het Europees Agentschap voor chemische stoffen (ECHA) krijgt, omdat dit agentschap zich eigenlijk bezig zou moeten houden met de beoordeling en de toelating van biociden.</p>
      <p sl="fr">Maar we willen de taak van het ECHA uitbreiden, daar gaan we mee akkoord. Dat houdt echter in dat we het ECHA de middelen moeten geven om echt zijn werk te doen. We kunnen niet verlangen dat het ECHA veel meer werk doet, dat het de beoordelingstermijnen voor de stoffen verkort en dat het dat ook nog eens met minder middelen doet. Anders lopen we het risico dat de beoordeling weliswaar sneller zal gaan, maar ook ontoereikend want te oppervlakkig zal zijn.</p>
      <p sl="fr">Daarom verzoek ik u, mevrouw Klaß, om uw begrotingsvoorstel voor het ECHA in dit dossier te herzien. Ik moet zeggen dat uw voorstel in zijn huidige vorm niet serieus is, dat het de kwaliteit van het werk van deze Europese instelling, die essentieel is voor de veiligheid van de Europese burgers en consumenten, zal aantasten.</p>
      <p sl="fr">Er staat heel wat op het spel. We kunnen niet méér verlangen als daarvoor de middelen ontbreken. Dan zal het ECHA slechts een bestuurlijk agentschap zijn dat zijn oren laat hangen naar de industriële lobby.</p>
    </intervention>
    <intervention id="2-535" speaker_id="96956" name="Julie Girling" is_mep="True" mode="spoken">
      <p sl="en">namens de ECR-Fractie . – Mijnheer de Voorzitter, ik wil mevrouw Klaß bedanken. In mijn zestig seconden kan ik slechts twee punten van dit belangrijke en complexe dossier aanstippen. Mijn eerste punt betreft de persistente, bioaccumulerende en toxische stoffen (PBT’s). Biociden zijn van nature toxisch: ze verdelgen iets, meestal iets akeligs dat een gevaar vormt voor de gezondheid van mensen en vaak ook van dieren. Bent u dus in de verleiding om uw steun te geven aan amendement 61, waarmee toxiciteit het enige criterium voor vervanging zou worden, realiseert u zich dan dat u daarmee dwars ingaat tegen de grondgedachte dat de volksgezondheid en het milieu moeten worden beschermd.</p>
      <p sl="en">Daarmee kom ik op mijn tweede punt: de stof difenacum. Met amendement 243 wordt beoogd het gebruik van dit knaagdierbestrijdingsmiddel te beperken tot uitsluitend professioneel gebruik. In het weekend heb ik even rondgeneusd in mijn plaatselijke winkel en vastgesteld dat deze actieve stof in ongeveer de helft van alle beschikbare producten zit, en dat al deze producten een duidelijke gebruiksaanwijzing hebben. Knaagdierbestrijdingsmiddelen werken resistentie in de hand: het gebruik van de verschillende soorten moet worden afgewisseld om het effect te behouden. Als er één product wordt weggenomen, wordt dit evenwicht verstoord; voor de volksgezondheid kan dat desastreuze gevolgen hebben. Alstublieft collega’s, zorg ervoor dat dit niet kan gebeuren.</p>
    </intervention>
    <intervention id="2-536" speaker_id="96741" name="Sabine Wils" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, biociden zitten in veel schoonmaakproducten, desinfectiemiddelen, muggensprays en andere alledaagse producten waarmee mensen iedere dag in contact komen. Er zijn momenteel meer dan 50 000 biocideproducten in de Europese Unie. Ik wil er geen misverstand over laten bestaan dat biociden voornamelijk worden gebruikt door particulieren. Biociden zijn vaak niet biologisch afbreekbare, in sommige gevallen kankerverwekkende, zeer toxische stoffen, en ze kunnen schadelijk zijn voor mensen, dieren en milieu wanneer ze gebruikt en geloosd worden. Mensen en in het bijzonder jonge kinderen lopen vooral gevaar bij thuisgebruik van biociden, bijvoorbeeld in houtbeschermingsmiddelen en insectensprays.</p>
      <p sl="de">Het is waar dat de producenten zeggen dat hun producten niet gevaarlijk zijn als ze correct worden gebruikt. Maar gezien het feit dat er jaarlijks 400 000 ton biocide wordt gekocht en gebruikt door particulieren in de EU, is het van belang dat er rekening wordt gehouden met verkeerd gebruik en ongevallen. Aangezien dit tot dusverre nog niet is gedaan, heb ik een amendement ingediend en ik zou u willen vragen om ermee in te stemmen. Het gaat om amendement 352.</p>
      <p sl="de">Moet het doel van deze verordening zijn om het vrije verkeer van biocideproducten in de Europese Unie te vergroten, zoals de Commissie heeft voorgesteld? Of gaat het dit Parlement meer om de bescherming van mens en natuur? Het is absoluut noodzakelijk dat we een strikt verbod op zeer gevaarlijke stoffen invoeren. We moeten een besluit nemen dat in het belang is van de consumenten, anders zetten we de gezondheid van mensen op het spel.</p>
    </intervention>
    <intervention id="2-537" speaker_id="97196" name="Oreste Rossi" is_mep="True" mode="spoken">
      <p sl="it">namens de EFD-Fractie . – Mijnheer de Voorzitter, dames en heren, de term biociden wordt gebruikt voor werkzame stoffen en preparaten, in de vorm waarin ze aan de gebruiker worden geleverd, die een of meer werkzame stoffen bevatten en bestemd zijn om een schadelijk organisme te vernietigen, af te schrikken, onschadelijk te maken, de effecten daarvan te voorkomen of op andere wijze langs chemische of biologische weg te bestrijden. Om u een duidelijker idee te geven van waar we het hier over hebben: bijna alle groente- en fruitsoorten die bij ons op tafel komen, zijn ermee behandeld.</p>
      <p sl="it">Ook al zijn deze middelen inmiddels onmisbaar omdat de meeste dierlijke en plantaardige parasieten steeds resistenter worden tegen hun effecten, moeten biociden onder controle worden gehouden omdat ze vaak schadelijk voor de mens zijn. Sommige biociden hebben bijvoorbeeld na contact met voedselproducten een precieze periode nodig om te worden afgebroken, en om die reden moeten duidelijk vastgestelde soorten in specifieke perioden van het jaar worden gebruikt.</p>
      <p sl="it">Als we ons niet aan die perioden houden heeft dat ernstige gevolgen voor mensen die behandelde producten consumeren: van plotselinge allergische reacties tot reacties die verband houden met langdurig gebruik, en dat kunnen ernstige ziekten of voorboden daarvan zijn. Echt giftige stoffen zoals knaagdierbestrijdingsmiddelen, die vrij worden verkocht voor gebruik in huis, behoren ook tot de biociden. Ook al brengt het toestaan van de vrije verkoop van deze producten risico’s met zich mee, we kunnen helaas niet denken aan een gebruiksverbod in een tijd waarin we een aanzienlijke toename van parasietenkolonies en knaagdierenkolonies in de Europese steden zien.</p>
      <p sl="it">Er moet ook bijzondere aandacht worden geschonken aan het vrije goederenverkeer binnen de Europese Unie, aan het gebruik van verschillende typen biociden die al dan niet zijn toegestaan in de verschillende lidstaten en vooral aan de invoer van biociden uit derde landen waar ze nog niet zijn gereguleerd. We moeten op EU-niveau waarborgen dat deze middelen uiterst serieus en strikt overeenkomstig de afbreektijden van hun toxiciteit worden gebruikt.</p>
    </intervention>
    <intervention id="2-538" speaker_id="97294" name="Catherine Soullie" is_mep="True" mode="spoken">
      <p sl="fr">Mijnheer de Voorzitter, onze rapporteur, mevrouw Klaß, zei het al, biociden spelen een essentiële rol, zowel in de huiselijke en dus privésfeer, als in de sfeer van de openbare ruimte. Biociden staan borg voor hygiëne en gezondheid in ons dagelijks leven.</p>
      <p sl="fr">Het is belangrijk dat we een coherente communautaire tekst overeenkomen. In de eerste plaats moet de tekst sporen met de andere Europese regelgeving. De REACH-regelgeving kan en mag bijvoorbeeld niet in strijd zijn met de verordening betreffende biociden, Het is belangrijk om te vermijden die onze bedrijven worden verstikt en belemmerd door administratieve en wetgevende regeldruk.</p>
      <p sl="fr">In dat verband wens ik het compromis te ondersteunen van onze rapporteur, mevrouw Klaß, over de netelige kwestie van de uitsluitingscriteria en de stoffen die in aanmerking komen voor vervanging. Tevens is ook de aanpak van de kaderformulering voor alle biociden een wezenlijk onderdeel van de verordening. Daardoor zal de communautaire toelatingsprocedure aanzienlijk efficiënter worden.</p>
      <p sl="fr">Vervolgens moet de tekst op de Gemeenschap gericht zijn. De introductie van een centraal toelatingssysteem in de Europese Unie, of de vereenvoudiging van de procedure en de verkorting van de toelatingsperiode voor bepaalde proeven die betrekking hebben op onderzoeks- en ontwikkelingsactiviteiten, zijn allebei een eerste positieve stap in de richting van harmonisering van de Europese markt voor biociden.</p>
      <p sl="fr">Ten slotte mogen we onze ambities voor deze tekst niet uit het oog verliezen: bescherming, uiteraard, maar de verwezenlijking van onze communautaire markt en Europese innovatie moeten ook integraal deel uitmaken van ons initiatief.</p>
    </intervention>
    <intervention id="2-539" speaker_id="4262" name="Jo Leinen" is_mep="True" mode="spoken">
      <p sl="de">Mijnheer de Voorzitter, mijnheer Tajani, dames en heren, naast industriële en agrarische chemicaliën vormen huishoudelijke chemicaliën de derde grote groep stoffen die van belang zijn voor de natuur en de gezondheid van de mens, en we voeren nu regels in voor deze producten in de biocidenverordening. Ik geloof dat we veel vooruitgang hebben geboekt ten opzichte van de oude richtlijn uit 1998. Andere sprekers hebben dit al genoemd. We introduceren een uitgebreide regeling die niet alleen van toepassing is op producten die in de EU zijn geproduceerd, maar ook op geïmporteerde producten. Dit is heel belangrijk. We verbeteren de etikettering van deze stoffen en, zoals de heer Jørgensen al zei, we eisen dat dierproeven bij het testen van deze producten worden vervangen door alternatieve methoden. We willen dat dierproeven tot een minimum worden beperkt of op dit terrein zelfs helemaal worden afgeschaft.</p>
      <p sl="de">Al deze maatregelen staan voor vooruitgang en we kunnen de burgers van Europa uitleggen dat dit goed zal zijn voor hun gezondheid en de natuur. Ik was verbaasd over de mate van onenigheid over de vraag of het Europees Agentschap voor chemische stoffen (ECHA) in Helsinki verantwoordelijk zou moeten zijn voor de controle en toelating van deze producten. We willen dat in heel Europa dezelfde normen gelden en we willen dat het mogelijk is dat deze producten worden verkocht op de Europese markt. Daarom is het goed dat het ECHA verantwoordelijk wordt voor dit terrein. Ik zou de heer Tajani willen vragen of het ECHA genoeg middelen en de juiste organisatie heeft om deze taak te kunnen uitvoeren.</p>
      <p sl="de">Mijn dank gaat uit naar mevrouw Klaß en de schaduwrapporteurs voor het bereiken van consensus over dit onderwerp.</p>
    </intervention>
    <intervention id="2-540" speaker_id="4253" name="Frédérique Ries" is_mep="True" mode="spoken">
      <p sl="fr">Mijnheer de Voorzitter, volgens mij is amendement 18 bij artikel 1 een perfecte samenvatting van wat onze filosofie zou moeten zijn: we moeten een hoog beschermingsniveau voor de gezondheid van mensen en dieren en voor het milieu waarborgen en tegelijkertijd de werking van de interne markt verbeteren.</p>
      <p sl="fr">Het spreekt voor zich dat niemand in dit Parlement het gebruik van biociden ter discussie wil stellen. Biociden bewijzen ons een grote dienst in de strijd tegen knaagdieren, kakkerlakken, luizen – en ik heb gehoord dat het nu de tijd is voor luizen op school – en dus tegen schadelijke organismen in het algemeen. De echte uitdaging ligt volgens mij in de toename van het aantal biociden. Producenten brengen steeds meer producten op de markt maar trekken hun neus op voor veiliger oplossingen. Zoals de rapporteur heeft gezegd: meer kan minder zijn.</p>
      <p sl="fr">De andere grote uitdaging is het vinden van risicobeperkende maatregelen, die maar al te vaak worden uitgesteld door ambitieuze regeringen, maar die niettemin essentieel zijn omdat gebruikers geneigd zijn te vergeten dat biociden weliswaar vertrouwd maar gevaarlijk in het gebruik zijn. Het Europees Parlement moet ook deze waarschuwing verspreiden.</p>
    </intervention>
    <intervention id="2-541" speaker_id="1318" name="James Nicholson" is_mep="True" mode="spoken">
      <p sl="en">Mijnheer de Voorzitter, ik wil de rapporteur bedanken voor haar harde werken. Voor de regulering van biociden is een evenwichtige benadering geboden, waarbij rekening wordt gehouden met de belangen van fabrikanten enerzijds en het welzijn en de veiligheid van consumenten en ons milieu anderzijds.</p>
      <p sl="en">Ik wil het een en ander kwijt over één aspect van dit verslag. Ik heb mij grote zorgen gemaakt over het oorspronkelijke voorstel van de Commissie, dat tot een verbod op knaagdierbestrijdingsmiddelen had kunnen leiden. Deze stoffen zijn de belangrijkste middelen in de strijd tegen knaagdierplagen en zijn onmisbaar in de landbouw en de voedingsmiddelensector.</p>
      <p sl="en">Ik heb vele protesten ontvangen van landbouwers en instanties in mijn kiesdistrict, en ook van andere partijen die belang hebben bij het gebruik van knaagdierbestrijdingsmiddelen. Allemaal zijn ze faliekant tegen een dergelijk verbod en zeggen ze dat dit ernstige gevolgen zou hebben voor hun respectieve sectoren. De landbouwlobby is weliswaar niet helemaal tevreden met de huidige inhoud van de verordening, maar ikzelf put hoop uit het feit dat de Commissie milieubeheer, volksgezondheid en voedselveiligheid enkele amendementen heeft goedgekeurd waardoor er hopelijk toch nog een garantie komt dat deze knaagdierbestrijdingsmiddelen buiten schot zullen blijven. In dit verband verzoek ik mijn collega’s dringend zich achter het standpunt van de commissie te scharen en voor de ter zake dienende amendementen te stemmen in het debat van morgen.</p>
    </intervention>
    <intervention id="2-542" speaker_id="96805" name="Paul Nuttall" is_mep="True" mode="spoken">
      <p sl="en">Mijnheer de Voorzitter, het doet mij goed te zien dat er zo veel leden van het Parlement zijn die dit oord net zo minachten als ik. Van de 736 leden zijn er nog geen dertig aanwezig – dat is minder van vijf procent – terwijl het nu dinsdagmiddag half vijf is.</p>
      <p sl="en">Zoals gebruikelijk is er weer sprake van een onbeteugelbare woekering van Europese wet- en regelgeving. Maar dat is niets vergeleken met de ratten en muizen die zich in een ongebreideld tempo zullen gaan vermenigvuldigen wanneer de EU gewone huishoudens het gebruik van rattengif ontzegt. En dat is precies wat amendement 243 op dit verslag zal doen. Dit idiote stuk wetgeving zal ervoor zorgen dat alleen professionele ongediertebestrijders nog gebruik mogen maken van het rattengif dat nu nog gewoon vrij verkrijgbaar is in de winkels. Dus hebt u last van ratten in uw voortuin, die daar hun ziektekiemen verspreiden en alles aanvreten? Dan zult u als doodgewone Britse burger moeten wachten op de rattenvanger van de Raad of in de buidel moeten tasten voor de diensten van Rentokil.</p>
      <p sl="en">Er wordt nu al gezegd dat je in de Britse stadscentra nooit meer dan 18 meter verwijderd bent van een rat. Deze krankzinnige wetgeving zal dit probleem alleen nog maar verergeren. Om dit in het juiste perspectief te plaatsen: dit is een stuk bureaucratie voor een rattengif dat al dertig jaar lang veilig wordt gebruikt door normale mensen – niet alleen in het Verenigd Koninkrijk, maar ook in de rest van Europa en in de Verenigde Staten.</p>
      <p sl="en">Ik sluit af met een vraag. Waarom doet u dit? Wilt u soms meer ongedierte? Wilt u soms meer epidemieën? Of is dit gewoon een uiting van uw hang naar controle en uw obsessieve drang om uw invloed tot in de kleinste details van ons leven te doen gelden?</p>
    </intervention>
    <intervention id="2-543" speaker_id="1930" name="Horst Schnellhardt" is_mep="True" mode="spoken">
      <p sl="de">Mijnheer de Voorzitter, mijnheer Tajani, dames en heren, het debat van vandaag heeft laten zien dat dit een heel ingewikkeld verslag was en dat we nu een goed compromis hebben bereikt. Mijn dank gaat uit naar de rapporteur en de schaduwrapporteurs.</p>
      <p sl="de">Het compromis compenseert de tekortkomingen van de bestaande richtlijn. Het harmoniseert de toelatingsprocessen, wat volgens mij heel belangrijk is, en het zorgt voor een grote bescherming van de natuur en de gezondheid van mensen.</p>
      <p sl="de">Anderzijds gaan de bepalingen niet ver genoeg. Het is vandaag in het debat duidelijk naar voren gekomen dat deze producten heel belangrijk zijn voor onze natuur, voor de ontwikkeling van de landbouw en voor de voedingssector. Ik zou graag alleen het voorbeeld van de knaagdierbestrijdingsmiddelen willen noemen. Producten voor de bestrijding van ratten en muizen zijn essentieel in de agrarische en voedingssector. Ik heb met eigen ogen gezien welke problemen muizen en ratten veroorzaken op de akkers van boeren. Hun plagen zorgen voor grote verliezen. Iedereen die vindt dat alle producten die in deze situatie helpen, verboden zouden moeten worden, zou eens goed moeten nadenken over de manier waarop wij dan onze voedselvoorziening kunnen garanderen.</p>
      <p sl="de">Dit verslag is een effectieve oplossing omdat het gevaarlijke stoffen aanpakt. Als er vervangende stoffen beschikbaar zijn, moeten die natuurlijk worden gebruikt. Daar bestaat geen misverstand over.</p>
      <p sl="de">Ik zou de Commissie willen vragen om in haar onderzoek meer aandacht te besteden aan de nieuwe vorm van nanotechnologie en daar meer gebruik van te maken. Het zal ons in staat stellen om stoffen te vinden die minder gevaarlijk en effectiever zijn.</p>
    </intervention>
    <intervention id="2-544" speaker_id="96890" name="Mario Pirillo" is_mep="True" mode="spoken">
      <p sl="it">Mijnheer de Voorzitter, commissaris Tajani, dames en heren, het voorstel voor een verordening betreffende biociden dat we aan het analyseren zijn heeft tot doel de procedures voor goedkeuring en verlenging van vergunningen voor het op de markt brengen van biociden te vereenvoudigen.</p>
      <p sl="it">Deze vereenvoudiging brengt een vermindering van kosten en administratieve lasten voor ondernemingen met zich mee, vooral voor kleine en middelgrote ondernemingen, zonder dat de bescherming van het milieu en van de gezondheid van mens en dier afneemt. Het was erg moeilijk om een evenwicht tussen deze twee aspecten te behouden, maar ik geloof dat enkele van de compromisamendementen die zijn voorgesteld door de rapporteur en de schaduwrapporteurs – die ik wil bedanken voor hun moeilijke werk – een belangrijke stap voorwaarts betekenen.</p>
      <p sl="it">Juist om coherent te blijven met het verzoek tot vereenvoudiging geloof ik dat de vergelijkende beoordelingsprocedure die nu voor alle biociden nodig is, niet nodig zou moeten zijn voor biociden waarvan het veilige gebruik al is aangetoond. Ik hoop dat het amendement daarover, dat tijdens de plenaire vergadering is ingediend, door mijn medeafgevaardigden zal worden goedgekeurd.</p>
    </intervention>
    <intervention id="2-545" speaker_id="4554" name="Chris Davies" is_mep="True" mode="spoken">
      <p sl="en">Mijnheer de Voorzitter, wat fijn dat de UK Independence Party bevestigt dat zij geen problemen heeft met wreedheid jegens dieren, dat zij het prima vindt dat de wereld wordt behandeld als één grote scheikundedoos. Als het aan haar lag zou iedereen thalidomide en DDT eten bij het ontbijt.</p>
      <p sl="en">Er zijn hier zorgen te berde gebracht waaraan ook in Britse kranten aandacht is besteed, over de gevolgen van een verbod op knaagdierbestrijdingsmiddelen en de vraag of een dergelijk verbod zal leiden tot rattenplagen in steden en dorpen. We hebben met de Commissie samengewerkt, we hebben de punten besproken waarop professionele gebruikers ons hebben gewezen en samen met de Commissie hebben we wijzigingen aangebracht. Die staan nu in artikel 5, en ik geloof dat de Commissie ze onderschrijft. Dat zou de ernstige zorgen die zijn geuit moeten wegnemen.</p>
      <p sl="en">Maar dan is er nog het punt van mevrouw Girling met betrekking tot artikel 44, over difenacum. Ik zou graag van de Commissie horen of zij amendement 243 steunt, want dit amendement lijkt mij in bepaalde opzichten niet verenigbaar met de wijzigingen die zijn voorgesteld voor artikel 5.</p>
    </intervention>
    <intervention id="2-546" speaker_id="4546" name="Struan Stevenson" is_mep="True" mode="spoken">
      <p sl="en">Mijnheer de Voorzitter, ik ben ontzettend blij dat de pogingen om alle antistollingsmiddelen en knaagdierbestrijdingsmiddelen te verbieden zijn mislukt. Wanneer een meerderheid een dergelijk verbod had gesteund zou dit – zoals we al hebben gehoord – hebben geleid tot een explosieve toename van het aantal ratten en muizen in Europa, met grootschalige schade aan voedselvoorraden, landbouwbedrijven en woningen tot gevolg.</p>
      <p sl="en">Naar schatting wordt zeven procent van alle woningbranden en vijftig procent van alle branden op landbouwbedrijven veroorzaakt door knaagdieren die hun tanden zetten in elektriciteitskabels. Jammer genoeg heeft de Commissie milieubeheer, volksgezondheid en voedselveiligheid wel haar goedkeuring gehecht aan een specifiek verbod op een veelgebruikt antistollingsmiddel van de tweede generatie. We hebben al vernomen dat het om difenacum gaat. Ik hoop dat het Parlement tegen amendement 243 zal stemmen zodat dit effectieve rattengif in gebruik kan blijven, zeker ook omdat het al is onderworpen aan een strenge wetenschappelijke beoordeling en al een passend en gedetailleerd regelgevingsproces heeft doorlopen.</p>
    </intervention>
    <intervention id="2-547" speaker_id="96664" name="Anna Rosbach" is_mep="True" mode="spoken">
      <p sl="da">Mijnheer de Voorzitter, diverse tot nu toe onbekende allergieën, mensen met vruchtbaarheidsproblemen, een toename van zeldzame ziekten, vergiftigde vissen en schaaldieren en voedsel van dieren vol met resten van geneesmiddelen – een greep uit de zaken waarover de Europese bevolking zich zorgen maakt. Steeds meer chemische stoffen worden in ons dagelijkse leven geïntroduceerd om het leven gemakkelijker te maken en om consumptiegoederen er aantrekkelijker te laten uitzien. Doen deze chemische stoffen ons goed? Nee, integendeel. Niettemin moeten we met dit verslag qua wetgeving een evenwicht zien te vinden tussen concurrerend ondernemen op een verstandige manier en een hoge prioriteit voor de veiligheid van de burgers en het milieu.</p>
      <p sl="da">Het is moeilijk om dit evenwicht te vinden. Ik mis grotere aandacht voor de veiligheid van mens en milieu. Daarom kan ik alleen maar aanbevelen dat we voor de amendementen stemmen die de hoogste beschermingsgrenzen vaststellen. Het zou echter positief zijn als we onze mogelijkheid kunnen verbeteren om te waarborgen dat EU-lidstaten geen goederen importeren uit delen van de wereld die niet voldoen aan onze veiligheidseisen.</p>
    </intervention>
    <intervention id="2-548" speaker_id="96715" name="Pavel Poc" is_mep="True" mode="spoken">
      <p sl="cs">We dienen terdege te beseffen dat biociden, hoe hard we ze ook nodig hebben, niets anders dan puur vergif zijn waarmee we dagelijks in contact komen. Ze vormen dus een gevaar voor de menselijke gezondheid en tevens een belasting voor het milieu. Het is dan ook niet meer dan logisch dat voor mensen, dieren en de natuur de allerhoogste beschermingsnormen worden aangehouden. Al te grote flexibiliteit vormt een groot gevaar, omdat het risico niet alleen besloten ligt in de stoffen zelf, maar ook in de manier waarop deze worden gebruikt en misbruikt, alsook in de hoeveelheden die in de voedselketen terechtkomen. Dat een aantal extreem gevaarlijke biociden met mutagene, carcinogene en voor de voortplanting schadelijke stoffen nu verboden is, beschouw ik als een enorm succes. De nieuwe wetgeving is terecht ambitieus en ik denk dat het ECHA het aankan om reeds in 2015 en niet pas in 2017 te beginnen met een geharmoniseerde Europese toelating van biociden.</p>
    </intervention>
    <intervention id="2-549" speaker_id="28247" name="Holger Krahmer" is_mep="True" mode="spoken">
      <p sl="de">Mijnheer de Voorzitter, het is goed dat we aandacht besteden aan biociden, omdat het gevaarlijke, giftige stoffen zijn. Ik vraag me alleen af waarom we niet ieder stukje chemicaliënwetgeving dat we implementeren, baseren op hetzelfde systeem als REACH. We hebben de grootste chemicaliënwetgeving ter wereld aangenomen. De principes zijn vastgelegd: verzamel de gegevens, analyseer ze, laat het product toe. Waarom gebruiken we een ander systeem voor volgende chemicaliënwetgeving en definiëren we nieuwe uitsluitingscriteria die uiteindelijk ook chemicaliën van de markt halen die we eigenlijk nodig hebben en waarvoor in sommige gevallen geen alternatieven bestaan?</p>
      <p sl="de">Ik denk dat het een doodlopende weg is als we ons chemicaliënbeleid alleen bekijken vanuit het perspectief van de giftige stoffen. Ongedierte kan veel gevaarlijker zijn, met name voor kleine kinderen vanwege de risico’s van het overdragen van ziekten, dan de paar milligram biocide die we gebruiken om het te bestrijden. Ik zou graag willen dat de situatie met meer gevoel voor proporties wordt bekeken en, nog belangrijker, ik zou graag willen dat reguleringen niet alleen toegepast kunnen worden door grote bedrijven die de middelen hebben om in discussie te gaan met de toelatingsautoriteiten, maar ook door kleinere bedrijven die goede producten voor marktniches aanbieden.</p>
    </intervention>
    <intervention id="2-550" speaker_id="96957" name="Ashley Fox" is_mep="True" mode="spoken">
      <p sl="en">Mijnheer de Voorzitter, deze verordening is bedoeld om de volksgezondheid en het milieu te beschermen. Het huidige toelatingsregime is te traag en bureaucratisch. We moeten bij de toelating van nieuwe producten doelmatiger te werk gaan, en zo tijd en geld besparen.</p>
      <p sl="en">Ongediertebestrijding is onontbeerlijk voor de bescherming van de volksgezondheid. Ik steun de amendementen die zullen leiden tot een betere verkrijgbaarheid van bepaalde producten die knaagdieren verdelgen, maar zoals al is besproken is er nog wel een probleem met de behandeling van difenacum. Dit is een effectief en veelgebruikt knaagdierbestrijdingsmiddel. Difenacum moet worden geschaard onder de toegelaten stoffen aangezien deze stof essentieel is voor een effectieve bestrijding van ratten en muizen. De schrapping van deze stof uit bijlage 1 ontbeert elke redelijke grond, en ik zou van de Commissie graag vernemen waarom dit is gebeurd. Producten moeten altijd worden toegelaten of geweigerd op grond van een wetenschappelijke beoordeling, en niet omdat politici de krantenkoppen willen halen.</p>
    </intervention>
    <intervention id="2-551" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Ik feliciteer mevrouw Klaß met het evenwichtige verslag dat ze heeft opgesteld over een uitermate ingewikkeld onderwerp. In dit Parlement heeft zich echter een discussie ontsponnen omdat sommigen de biociderichtlijn serieus nemen en anderen proberen deze kwestie te reduceren tot de strijd tegen knaagdieren. Graag maak ik u erop attent dat dit een zeer serieus thema is, en dat dit verslag zo uitstekend is omdat het tegelijkertijd ingaat op aspecten van milieubescherming, consumentenbescherming en de chemische industrie. De nieuwe biocidewetgeving biedt een grotere bescherming aan huisvrouwen en hulpen in de huishouding, maar niet aan ongedierte. Daarom vind ik dat het verslag-Klaß moet worden gesteund en dat alle angsten die vanuit de andere kant van het Parlement te horen waren ongegrond zijn: er is wel degelijk behoefte aan een hoger beschermingsniveau en het agentschap in Helsinki zal zich uitstekend kwijten van deze taak. 2017 volstaat voor Hongarije en de nieuwe lidstaten.</p>
    </intervention>
    <intervention id="2-552" speaker_id="96771" name="Jarosław Kalinowski" is_mep="True" mode="spoken">
      <p sl="pl">Enerzijds zijn biociden door hun chemische samenstelling tamelijk gevaarlijk, vooral voor mensen die kwetsbaarder zijn, zoals kinderen of zwangere vrouwen. Anderzijds zijn ze echter van essentieel belang en eenvoudigweg onontbeerlijk voor het beschermen van de menselijke gezondheid.</p>
      <p sl="pl">Het is daarom noodzakelijk normen vast te stellen – en dit is ook wat er nu gebeurt – die in alle EU-lidstaten gelden, zodat mensen zich veilig kunnen voelen en de bedrijven die deze stoffen produceren heldere normen hebben die hun concurrentiekracht niet aantasten. De harmonisering van wetgeving moet de gehele levenscyclus van deze producten op de markt omvatten, van productie tot afvalbeheer, zodat ze geen bedreiging vormen voor het milieu of de menselijke gezondheid. Dat dient inderdaad een prioriteit te zijn. Dit betekent echter niet dat we ons niet zouden moeten bekommeren om goede voorwaarden voor een moderne industrie.</p>
    </intervention>
    <intervention id="2-553" speaker_id="96798" name="John Bufton" is_mep="True" mode="spoken">
      <p sl="en">Mijnheer de Voorzitter, wanneer het verslag van mevrouw Klaß wordt aangenomen zal dit onvermijdelijk leiden tot een explosieve groei van het aantal ratten, waardoor de hygiëne in woningen en op landbouwbedrijven in gevaar zal komen.</p>
      <p sl="en">Ratten zijn dragers van bacteriën als E. coli en salmonella, en kunnen huizen en andere gebouwen aanzienlijke schade toebrengen, soms met kortsluiting en brand tot gevolg. Vooral landbouwbedrijven vallen ten prooi aan rattenplagen wanneer ongedierte niet effectief wordt bestreden. Antistollingsmiddelen worden het meest gebruikt om ratten te vergiftigen en zijn ook veruit het meest effectief. Ongeveer 95 procent van alle ongediertebestrijding vindt plaats met behulp van antistollingsmiddelen.</p>
      <p sl="en">In mei heb ik de Commissie een schriftelijke vraag gesteld waarin ik haar vroeg de gevolgen van een verbod formeel te erkennen en verzocht om een steunregeling voor de gedupeerden. Verder vroeg ik de Commissie alternatieve vormen van ongediertebestrijding voor te stellen.</p>
      <p sl="en">De Commissie heeft laten weten graag van gedachten te willen wisselen om te komen tot passende oplossingen. Wat voor oplossing staat de Commissie voor? Is er een effectbeoordeling uitgevoerd om te achterhalen wat de gevolgen zullen zijn van een verbod op antistollingsmiddelen in knaagdierbestrijdingsmiddelen? Komt er een steunregeling en zijn er alternatieve vormen van ongediertebestrijding gevonden?</p>
    </intervention>
    <intervention id="2-554" speaker_id="photo_generic" name="Antonio Tajani" is_mep="True" mode="spoken">
      <p sl="fr">lid van de Commissie . − Mijnheer de Voorzitter, staat u mij toe om vooreerst nog eens te benadrukken hoe zeer de Commissie de inzet en de belangstelling van de leden van dit Parlement voor dit dossier weet te waarderen.</p>
      <p sl="fr">Hoewel dit een zeer complex voorstel is, omvat het verschillende aspecten die politiek gezien van belang zijn en gevoelig liggen. Uit de opmerkingen die zonet zijn gemaakt en de vragen die zijn gesteld blijkt hoe goed de leden van dit Parlement de verschillende aspecten hebben begrepen.</p>
      <p sl="fr">Ik moet er ook aan herinneren dat de Commissie zich zorgen maakt over de amendementen met betrekking tot de uitbreiding van het toepassingsgebied van het communautair toelatingssysteem. De Commissie kan het voorstel om het systeem uit te breiden tot een grotere groep van biociden in beginsel wel steunen, maar we zijn van mening dat het Europees Agentschap voor chemische stoffen (ECHA) en de Commissie dan adequate middelen moeten krijgen en dat er mechanismen moeten zijn om het systeem geleidelijk in te voeren. Pas als aan deze twee voorwaarden is voldaan kunnen wij een efficiënt systeem ten uitvoer leggen, en dat is ons gezamenlijk doel.</p>
      <p sl="fr">Wat betreft de vragen van mevrouw Sartori en de heer Leinen over hoe we ervoor kunnen zorgen dat het ECHA die werklast in de toekomst aankan: dat het ECHA over adequate middelen moet kunnen beschikken is een van de voornaamste redenen waarom de Commissie zich zorgen maakt over de voorstellen om het toepassingsgebied van het communautair toelatingssysteem uit te breiden.</p>
      <p sl="fr">Wij werken samen met de sector om een nauwkeuriger beeld te krijgen van het aantal biociden dat momenteel op de markt wordt gebracht in de Europese Unie. De ramingen lopen uiteen van 9 000 tot 60 000 biociden. Het is dus erg moeilijk om te voorspellen hoeveel extra werk het zou opleveren voor het ECHA als we meer biociden zouden opnemen in het centrale systeem. In het algemeen beoogt het voorstel voor een verordening de werking van de interne markt voor biociden te verbeteren en tegelijkertijd een hoog niveau van bescherming van het milieu en van de gezondheid te garanderen.</p>
      <p sl="fr">Ik ga zelfs een antwoord geven op de vraag van de heer Schnellhardt over nanomaterialen. De Commissie is het ermee eens dat er behoefte bestaat aan een definitie van nanomaterialen. Ze wacht op de resultaten van de door een van onze wetenschappelijke comités georganiseerde openbare raadpleging en hoopt in de nabije toekomst een definitie te kunnen voorstellen die aan die criteria beantwoordt.</p>
      <p sl="fr">Wat betreft amendement 243 kan ik de heer Davies het volgende antwoorden. De Commissie kan dit amendement niet steunen omdat bijlage I, die gebaseerd is op een grondige effectbeoordeling en die net van kracht is geworden, daarmee op losse schroeven komt te staan.</p>
      <p sl="fr">Ik ben er dus van overtuigd dat we goed werk hebben geleverd. We moeten de constructieve dialoog tussen het Parlement, de Raad en de Commissie in tweede lezing voortzetten.</p>
    </intervention>
    <intervention id="2-556" speaker_id="1929" name="Christa Klaß" is_mep="True" mode="spoken" role="rapporteur">
      <p sl="de">Mevrouw de Voorzitter, ik wil al mijn collega’s bedanken voor het debat van vandaag. Soms heb ik echter het gevoel dat we niet echt weten waar we het over hebben. Ik zou nog een keer willen zeggen dat we het hier hebben over producten waar wij en onze levensstandaard afhankelijk van zijn, die ons helpen om te voldoen aan belangrijke hygiëne-eisen, die ziekten en parasieten bestrijden en die producten in voorraadmagazijnen beschermen. Die vallen allemaal onder de term biocide. Ze zijn onmisbaar voor ons en onze toekomst. De natuur en de gezondheidsnormen kwamen in al onze discussies op de eerste plaats. Het is duidelijk dat we hier werken aan heldere uitsluitingscriteria, een beperkt aantal uitzonderingen en objectieve informatie voor consumenten.</p>
      <p sl="de">Mijnheer Tajani, ik ben niet helemaal tevreden met het antwoord dat u gaf over het Europees Agentschap voor chemische stoffen (ECHA). ECHA heeft de middelen, het heeft de hardware, het kan het REACH-systeem beheren en het kan in de toekomst zeker veel doen met betrekking tot biociden. Wat we nu nodig hebben is gewoon een paar slimme ideeën. We zullen hier tijd voor hebben gedurende de invoeringsperiode. Laten we van deze tijd gebruik maken om samen een paar slimme ideeën te bedenken. Je kunt niet zomaar zeggen dat we geen geld hebben en dat we het niet kunnen doen. Als we het juiste willen doen voor de interne markt, heeft een toelatingsprocedure voor heel Europa de toekomst. Ik nodig iedereen uit om hieraan deel te nemen en ik vraag ook de Commissie om haar steun.</p>
    </intervention>
    <intervention id="2-557" speaker_id="96639" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen om 12 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-558" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">De Europese markt voor biociden heeft een geschatte waarde van circa 890 miljoen euro op jaarbasis, zo’n 27 procent van de wereldmarkt. Huishoudens en bedrijven maken dagelijks gebruik van biociden. Deze stoffen komen voor in desinfecterende middelen, conserveringsmiddelen, insecticiden en knaagdierbestrijdingsmiddelen. Bij het gebruik van biociden moet er echter aandacht zijn voor de veiligheid van consumenten, aangezien er geen gezondheidsrisico voor mens en dier mag ontstaan. We moeten daarom grondig onderzoek doen naar alle biociden die in de Europese Unie worden geïmporteerd en de omzet die ze vertegenwoordigen, met name producten die nieuw op de markt zijn. Ook bij de aankoop van biociden moeten we voorzichtig zijn, en het systeem dat in de Unie wordt ontwikkeld moet leiden tot volledig eengemaakte wetgeving. Binnen de structuren van de Unie wordt bovendien gewerkt aan een programma om de actieve bestanddelen in biociden te onderzoeken. De Unie dient een lijst te maken van alle nanomaterialen die worden getest, zodat alle lidstaten dezelfde nanomaterialen kunnen gebruiken in hun chemische productie. Dit houdt in dat nanomaterialen, die een belangrijke rol spelen in de technologische ontwikkeling, niet van de markt worden geweerd, en dat het milieu en de gezondheid van consumenten niet in gevaar worden gebracht.</p>
    </intervention>
  </section>
  <section id="creitem20" title="11. Meerjarig financieel kader voor 2007-2013 (debat)">
    <intervention id="2-560" speaker_id="96639" name="De Voorzitter" is_mep="True" mode="spoken">
      <p sl="nl">Aan de orde is het interim-verslag van Reimer Böge, namens de Begrotingscommissie, over het voorstel voor een verordening van de Raad tot bepaling van het meerjarig financieel kader voor de jaren 2007-2013 [COM(2010)0072 - 2010/0048(APP)] (A7-0248/2010).</p>
    </intervention>
    <intervention id="2-561" speaker_id="1037" name="Reimer Böge" is_mep="True" mode="spoken" role="rapporteur">
      <p sl="de">Mevrouw de Voorzitter, mijnheer Lewandowski, dames en heren, we staan momenteel voor de moeilijke taak om de overheidsbegrotingen in de Europese Unie te consolideren en die heeft natuurlijk gevolgen voor onze discussies.</p>
      <p sl="de">Op basis van artikel 81 van het Reglement leggen wij u vandaag een interimverslag voor over het voorstel voor een verordening van de Raad tot bepaling van het meerjarig financieel kader voor de jaren 2007-2013. Ik zou tegen de Raad willen zeggen dat wij zeer ontevreden zijn, omdat er nog steeds geen onderhandelingen hebben plaatsgevonden over de aanpassing van het meerjarig financieel kader op basis van het Verdrag van Lissabon. Deze aanpassing op basis van punt 4 van het bestaande Interinstitutioneel Akkoord houdt in dat in het geval van een verdragsherziening die invloed heeft op de begroting het bestaande Interinstitutioneel Akkoord dienovereenkomstig moet worden aangepast op basis van consensus tussen de instellingen.</p>
      <p sl="de">Daarnaast staat er in artikel 6, lid 4, van het Verdrag van Lissabon: “De Unie voorziet zich van de middelen die nodig zijn om haar doelstellingen te verwezenlijken en haar beleid ten uitvoer te leggen.”</p>
      <p sl="de">In feite komt de begroting van de Europese Unie er slecht vanaf in het publieke debat. De meeste mensen weten niet dat we geen schulden mogen maken. De meeste mensen vergeten dat gedurende de periode 2000-2008 de begrotingen van de 27 lidstaten jaarlijks met 4,4 procent zijn gestegen. In deze periode nam de Europese begroting toe met 4,5 procent, bijna hetzelfde. In deze periode hebben we echter ook de financiële uitbreiding van de Europese Unie van 15 naar 27 lidstaten moet faciliteren. Ook in dit financiële perspectief zijn we altijd een flink stuk onder de bovengrens gebleven van het meerjarig financieel kader, zowel in onze vastleggingen als in het bijzonder ook in de begrotingen die we hebben aangenomen met betrekking tot onze betalingen. In de begroting van 2010 zijn we ongeveer 12 miljard euro onder de meerjarige begrotingsvooruitzichten gebleven. U hoeft ons dus niets te vertellen over serieus en terughoudend begrotingsbeleid.</p>
      <p sl="de">De Commissie en de Raad geven er de voorkeur aan om de noodzakelijke amendementen met betrekking tot het Verdrag van Lissabon als technisch te beschouwen. Maar moeten we onszelf laten vastbinden zonder dat de noodzakelijke politieke veranderingen plaatsvinden? Ik geloof het niet. We willen dat de noodzakelijke politieke aanpassingen worden gedaan, zodat de Unie de komende jaren intern en extern handelend zal kunnen optreden.</p>
      <p sl="de">Zoals we allemaal weten heeft de Europese Unie nieuwe taken gekregen door het Verdrag van Lissabon, variërend van extern optreden tot ruimtevaart. We kijken op dit moment ook nog aan tegen de aanvullende financiering van het ITER-project. Verder is de Europese Raad van staatshoofden en regeringsleiders een financieel stabiliseringsmechanisme overeengekomen dat de begrotingsautoriteit omzeilt. Tegelijkertijd doet de Raad constant beloften dat agentschappen, bananen en ITER gefinancierd zullen worden. Hij heeft een allegaartje van cijfers bij elkaar geraapt dat niemand kan accepteren.</p>
      <p sl="de">In dit interimverslag komen we tot de conclusie dat er een verandering nodig is in het meerjarig financieel kader, inclusief het flexibiliteitsmechanisme in de bestaande regelgeving. Het moet ook duidelijk zijn dat er geen nieuwe agentschappen kunnen bijkomen zonder extra financiële middelen. We moeten duidelijk maken dat er geen onderhandelingen hoeven plaats te vinden zonder een minimum aan flexibiliteit in de begroting. Dit zal ons in staat stellen om te verzekeren dat er flexibele meerderheidsbesluiten zijn, zoals die ook vóór het Verdrag van Lissabon bestonden met betrekking tot de eerste fase van de herziening van een financieringsprogramma van minder dan 0,03 procent van het bruto nationaal inkomen. In het algemeen hebben we een hogere mate van flexibiliteit nodig en voldoende reserves voor iedere rubriek.</p>
      <p sl="de">Ik zou de Raad willen vragen om niet zo’n sceptische benadering te kiezen. Dit verandert niets aan het feit dat we overeenstemming moeten bereiken gedurende de jaarlijkse begrotingsprocedure. Maar de alternatieven voor de Raad bij al deze meerjarige projecten en nieuwe prioriteiten zijn uiteindelijk als volgt: willen we drie jaar op rij redetwisten en moeilijke onderhandelingen voeren over hetzelfde onderwerp? Dat is echt zonde van het menselijk kapitaal. Of willen we een redelijke algemene oplossing vinden voor de kwesties die ik heb genoemd? Ik roep op om echte serieuze politieke onderhandelingen te beginnen tussen de Commissie, de Raad en het Parlement op basis van de verdragen.</p>
    </intervention>
    <intervention id="2-562" speaker_id="photo_generic" name="Olivier Chastel" is_mep="True" mode="spoken">
      <p sl="fr">fungerend voorzitter van de Raad . − Mevrouw de Voorzitter, dames en heren, ik neem graag nota van de ontwerpresolutie van het Europees Parlement over het voorstel van de Commissie voor een verordening tot bepaling van het meerjarig financieel kader voor de jaren 2007-2013.</p>
      <p sl="fr">In ieder geval zou ik u vandaag willen zeggen dat ik u in dit stadium – en dat zal u niet verbazen – alleen maar zal informeren, of een tweede keer informeren, over het standpunt van de Raad hierover. Ik wil er dus aan herinneren dat de Raad van mening is dat het met het Verdrag van Lissabon samenhangende wetgevend pakket op begrotingsgebied, waaronder deze verordening, strikt beperkt moet blijven tot een technische uitvoering van de gevolgen van het Verdrag van Lissabon. Met andere woorden, de omzetting van het huidige meerjarig financieel kader in een verordening zou niet meer mogen zijn dan een eenvoudige omzetting van de bestaande financiële vooruitzichten. Het voorstel van de Commissie gaat precies in die richting en in dit stadium wenst de Raad dus niet te praten over een herziening van het meerjarig financieel kader.</p>
      <p sl="fr">Dit gezegd zijnde zult u begrijpen dat onze standpunten vrij ver uiteen liggen. Maar ik ben ervan overtuigd dat we de komende weken en maanden tot een akkoord zullen komen over deze verordening, uiterlijk tijdens onze onderhandelingen in het kader van de begrotingsbemiddeling, die eind november rond moet zijn.</p>
    </intervention>
    <intervention id="2-563" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie . − Mevrouw de Voorzitter, dames en heren, de Commissie verwelkomt het verslag en hoopt dat dit een stap vooruit is naar echte onderhandelingen en het definitieve akkoord over het begrotingspakket van Lissabon.</p>
      <p sl="en">De verordening waarover we vandaag debatteren is slechts een deel van een pakket waarmee, zoals voorgeschreven in artikel 312 van het Verdrag, de verordening tot bepaling van het meerjarig financieel kader moet worden opgenomen in de verordening van de Raad, die unaniem moet worden goedgekeurd nadat zij door het Parlement is aangenomen. Wat overblijft is een interinstitutionele overeenkomst en de herziening van het financieel reglement. Alles bij elkaar vormt dat het begrotingspakket van Lissabon, en ik ben van mening dat het een samenhangend geheel van regels is.</p>
      <p sl="en">Nu moeten we het eens worden over het pakket en ik denk dat de aanstaande bemiddeling in oktober/november de beste gelegenheid is om in overeenstemming met het Verdrag van Lissabon een stevige basis te vinden voor onze begrotingsprocedures.</p>
      <p sl="en">De kernboodschap van het verslag van het Parlement, die de heer Böge heeft herhaald, is glashelder. Het Parlement wil bij deze gelegenheid meer politieke invloed, terwijl de Commissie ervoor heeft gekozen om de zaak als omzetting van regels te beschouwen en zo veel mogelijk te wijzigen met behulp van de nieuwe aanpassingsmethode van het Verdrag, zodat geen extra problemen worden veroorzaakt. Dit was een bewuste keuze.</p>
      <p sl="en">Ik ben het eens met de rapporteur dat de diverse instellingen op grond van het Verdrag van Lissabon nieuwe verantwoordelijkheden hebben gekregen en de budgettaire impact zorgvuldig moet worden onderzocht, zodat de Commissie, wanneer er extra kredieten nodig zijn, klaar is om met voorstellen te komen, zoals in het geval van ITER. Dit is eventueel bespreekbaar.</p>
      <p sl="en">We juichen het standpunt van het Parlement inzake flexibiliteit − minimaal hetzelfde niveau als tot nu toe − zeer toe. Dat is noodzakelijk, zoals onze procedure heeft aangetoond, dus ik denk dat beide armen van de begrotingsautoriteit een oplossing moeten nastreven die juridisch niet betwistbaar is en de rol van de instellingen respecteert.</p>
      <p sl="en">Zoals gewoonlijk ben ik natuurlijk bereid om tot een compromis te komen. Ik wil graag herhalen dat de bemiddeling in oktober/november hiervoor de gelegenheid moet zijn, omdat we echt verder moeten werken op de solide basis van de nieuwe procedures, aangezien dit juridisch onbetwist en in overeenstemming met het Verdrag van Lissabon is.</p>
    </intervention>
    <intervention id="2-564" speaker_id="1665" name="Salvador Garriga Polledo" is_mep="True" mode="spoken">
      <p sl="es">namens de PPE-Fractie . – Mevrouw de Voorzitter, mijnheer Chastel, commissaris, ik zou willen beginnen met een advies aan de fungerend voorzitter van de Raad. Ik denk niet dat het politiek gezien erg raadzaam is om zo veel vertrouwen te hebben in de bemiddelingsprocedure van oktober en november als u uitgaat van een houding die zo afwijkend is als die welke u nu tentoonspreidt in dit Parlement. Ik denk eerlijk gezegd dat u met deze houding maar weinig ruimte laat voor een overeenkomst.</p>
      <p sl="es">In elk geval − en ik wil daarbij de argumenten herhalen van mijn collega Reimer Böge − heeft u in de Raad de voorbije jaren de nefaste gewoonte aangenomen om politieke prioriteiten vast te leggen zonder rekening te houden met het begrotingskader, waardoor wij genoodzaakt waren tot oefeningen in financiële instrumentering bij Galileo, het Europees economisch herstelplan en de EU-voedselfaciliteit, en onlangs nog bij het Europees financieel stabilisatiemechanisme. Een ander voorbeeld is het ITER-project betreffende de internationale thermonucleaire experimentele reactor, dat ver verwijderd is van het parlementaire toezicht en de transparantie die u, als regeringen, wel voorschrijft in uw nationale begrotingen. En de communautaire begroting verdient exact evenveel aandacht als de nationale begrotingen. Als u dat uit het oogt verliest, komen er gegarandeerd problemen.</p>
      <p sl="es">We hebben geen marges, we weten niet wat de echte verwachtingen zijn inzake de uitvoering van een groot aantal meerjarenplannen en we verwerpen de algemeen gebruikelijke herbudgettering als alternatief voor het uitputten van die marges.</p>
      <p sl="es">Deze herbudgettering is geen besparing op de begroting, maar een voorbeeld van slecht begrotingsbeleid en een totaal gebrek aan planning.</p>
      <p sl="es">Een echte herziening van de begroting op middellange termijn moet, zoals de commissaris zegt, overwegingen bevatten over de flexibiliteit en over de cijfers. Na twee jaar vertraging is dat het minste dat dit Europees Parlement verdient en bereid is te aanvaarden.</p>
    </intervention>
    <intervention id="2-565" speaker_id="96991" name="Eider Gardiazábal Rubial" is_mep="True" mode="spoken">
      <p sl="es">namens de S&amp;D-Fractie . – Mevrouw de Voorzitter, vandaag ontmoeten we elkaar weer in dit Huis om de Commissie en de Raad te herinneren aan iets dat ze al weten sinds 2006, toen we het huidige financieel kader voor de Unie hebben aangenomen, namelijk dat er in de communautaire begroting niet genoeg geld is om het beleid te financieren dat door de Raad en de Commissie is uitgestippeld en dat wij inderdaad vanuit het Parlement hebben gesteund.</p>
      <p sl="es">En we wisten het allemaal, toen we het financieel kader goedkeurden voor de periode 2007-2013. We wisten dat het op prioritaire gebieden ondergefinancierd was, maar we hebben het toch goedgekeurd om een eindeloze discussie binnen de Raad te vermijden, maar met dien verstande dat deze begroting zou worden herzien in 2008 of 2009. Maar ondanks deze afspraken zijn we ondertussen in 2010 aanbeland, zonder dat de Commissie een voorstel heeft ingediend.</p>
      <p sl="es">Soms haalde men de economische crisis aan als excuus, maar het geld dat we vroegen diende nu juist om de Europese economie te doen heropleven. Ik heb u afgelopen juni al verteld dat we belangrijke zaken te bespreken hadden, zoals Europa 2020. Dat is om niet achterop te raken op het vlak van onderzoek, ontwikkeling en innovatie, op het vlak van werkgelegenheid, wereldwijde concurrentie en zorg voor het milieu. En daarom vraag ik u opnieuw of u echt gelooft dat we in staat zullen zijn om dit alles te bereiken zonder een verhoging van de Europese begroting, of dat het weer zal blijven bij mooie verklaringen. Ik heb het antwoord daarop nog niet gehoord.</p>
      <p sl="es">Vandaag zijn bijvoorbeeld in New York onze staatshoofden en regeringsleiders bijeengekomen om ervoor te zorgen dat de millenniumdoelstellingen voor ontwikkeling gehaald worden, en het Parlement is erop gebrand om hen te steunen. Maar onze steun is helaas niet genoeg. De ministers die verantwoordelijk zijn voor de begroting moeten deze verbintenis aangaan en akkoord gaan om de nodige middelen ter beschikking te stellen van de Europese Unie.</p>
      <p sl="es">En dat geld hebben we nu nodig, voor de begroting van dit jaar, voor de begroting van volgend jaar en ook om bijvoorbeeld de ITER te financieren zonder dat we hiervoor moeten bezuinigen op een ander reeds goedgekeurd programma, zoals het kaderprogramma voor onderzoek.</p>
      <p sl="es">Het debat over de volgende begroting kan vergiftigd worden als de Raad zich blijft verzetten tegen een herziening van het financieel kader, zoals vandaag blijkbaar opnieuw het geval is. De nieuwe begrotingsprocedure die voortvloeit uit het Verdrag van Lissabon kan een ernstige bron van conflicten tussen de Raad en het Parlement worden als onze neuzen niet in dezelfde richting worden gezet.</p>
      <p sl="es">Omwille van dit alles vragen wij de Commissie en de Raad om met het Parlement samen te werken om het bestaande financiële kader te herzien, zodat wij de extra middelen kunnen voorzien die nodig zijn om alle initiatieven te financieren die we reeds hebben vermeld. Zonder deze herziening zal de Europese Unie niet in staat zijn om in te spelen op, of te voldoen aan de verwachtingen van onze burgers. Evenmin kunnen we dan onze verplichtingen nakomen op het vlak van concurrentievermogen, groei en werkgelegenheid, of op het gebied van buitenlandse betrekkingen.</p>
      <p sl="es">Daarom vragen wij u om even stil te staan bij de problemen die wij gehad hebben bij het aannemen van de begrotingen onder dit huidige financieel kader. We hebben onze toevlucht moeten nemen tot bestaande marges en tot het flexibiliteitsinstrument om belangrijke prioriteiten te financieren, zoals Galileo, de voedselfaciliteit en het Europees economisch herstelplan.</p>
      <p sl="es">We vragen u flexibel te zijn, niet alleen om aan de huidige vraag te voldoen maar ook om voldoende marge over te houden voor toekomstige behoeften. Kortom, we vragen u om inzet en ambitie, om de krachten te bundelen, de middelen vrij te maken en tot actie over te gaan om de EU een broodnodige impuls te geven.</p>
    </intervention>
    <intervention id="2-566" speaker_id="4440" name="Anne E. Jensen" is_mep="True" mode="spoken">
      <p sl="da">namens de ALDE-Fractie . – Mevrouw de Voorzitter, ik dank de heer Lewandowski en de Raad voor de duidelijke formulering van het verschil tussen uw standpunt en ons standpunt. In tegenstelling tot de vorige spreker wil ik graag benadrukken dat wat we in ons verslag in eerste instantie vragen niet extra geld is, maar dat we willen dat de EU wanorde en chaos voorkomt. Dat is namelijk precies wat we krijgen als we ons niet houden aan bestaande overeenkomsten en de tekst van het Verdrag. Dit heeft betrekking op punt 4 van het huidige Interinstitutioneel Akkoord en op de artikelen 311 en 312 van het Verdrag.</p>
      <p sl="da">Meerdere sprekers hebben reeds gezegd dat het Verdrag van Lissabon voorziet in nieuwe bevoegdheden, bijvoorbeeld het buitenlands beleid, ruimtebeleid en energiebeleid, en dat we de afgelopen jaren hebben gezien hoe nieuwe behoeften zijn ontstaan waarvoor financiering moest worden gevonden. Galileo, de voedselfaciliteit en het Europees economisch herstelplan zijn ook reeds genoemd. Het Parlement heeft deze nieuwe initiatieven gesteund, maar wij hebben ze niet bedacht. Dat was u, de Commissie en de Raad. Ik moet zeggen dat de weerstand van de Raad en de Commissie tegen de noodzakelijke herziening van het meerjarig financieel kader in scherp contrast staat met het feit dat u doorlopend met nieuwe voorstellen komt en nieuwe middelen nodig hebt, zoals bijvoorbeeld bij de overeenkomst inzake bananen en nu het ITER-project voor fusie-energie.</p>
      <p sl="da">Daarbovenop zien we een zorgwekkende tendens waarbij de lidstaten wel bereid zijn om gemeenschappelijke projecten te betalen, maar alleen buiten de EU-begroting om. Dit leidt tot extra bureaucratie en waarborgt geen democratische controle op het gebruik van de middelen. Daarom kan ik gerust zeggen dat het in dit debat niet alleen gaat om meer of minder geld voor de EU, maar om adequate controle en het voorkomen van wanorde en chaos.</p>
    </intervention>
    <intervention id="2-567" speaker_id="28240" name="Helga Trüpel" is_mep="True" mode="spoken">
      <p sl="de">namens de Verts/ALE-Fractie . – Mevrouw de Voorzitter, hartelijk dank. Ik geloof dat we de verschillende problemen uit elkaar moeten houden. Toen we de financiële vooruitzichten hebben aangenomen, heeft de Raad ons beloofd dat er een wijziging of een herziening zou plaatsvinden en dat we in detail met elkaar zouden discussiëren over de problemen van deze begroting. Er zijn twee soorten problemen. Ons stelsel van eigen middelen, dat bepaalt waar het geld voor de Europese begroting vandaan komt, is niet zo up-to-date of toekomstgericht als het zou moeten zijn. We willen geen nieuwe EU-belastingen die een nog grotere last zullen vormen voor de burgers van Europa. In plaats daarvan willen wij van de Fractie De Groenen/Vrije Europese Alliantie een stelsel van eigen middelen met meer milieubelasting en een belasting op financiële transacties, dat ervoor zal zorgen dat de huidige betalingen van de lidstaten omlaag gebracht kunnen worden. Ik denk dat dit heel belangrijk is. We roepen dan ook niet gewoon op tot EU-belastingen die de burgers alleen maar meer zouden belasten. In plaats daarvan zoeken we naar een nieuw, eerlijker en milieuvriendelijker financieringsmodel.</p>
      <p sl="de">Toentertijd zijn er nog meer beloften gedaan, omdat de huidige begroting, zoals we allemaal weten, natuurlijk veel te rigide is. Er zijn te weinig mogelijkheden voor herschikkingen binnen de begroting. We hebben te maken met nieuwe politieke uitdagingen en de Europese begroting is op dit moment niet in staat om daar adequaat op te reageren. Dit is de reden waarom de Raad en de Commissie constant nieuwe dingen voorstellen die gefinancierd moeten worden en die de begroting niet kan faciliteren. We moeten een manier zien te vinden om aan deze warboel een einde te maken en de Raad heeft nog niet laten zien dat hij echt bereid is om dit te doen. Ik geloof dat dit een groot politiek probleem is voor de Europese Unie, omdat we op deze manier geen contact kunnen maken met de burgers van Europa.</p>
      <p sl="de">Er zijn daarentegen ook dingen die we moeten doen in verband met het Verdrag van Lissabon. We willen meer samenwerking op Europees niveau met betrekking tot het energiebeleid, we hebben een efficiëntere aanpak nodig om de klimaatverandering tegen te gaan en we willen meer doen voor ruimtevaart, toerisme en buitenlands beleid. Maar als we dit allemaal willen doen en het serieus nemen, moeten we onze Europese begroting daaraan aanpassen. De Raad moet hier resoluut in actie komen. Dat betekent niet gewoon meer geld, maar meer flexibiliteit binnen de begroting en een nieuwe strategische oriëntatie die ervoor zal zorgen dat Europees beleid echt vooruitkijkt en ons in staat zal stellen om de zaken te financieren die we willen bereiken met de EU 2020-strategie. Op dit moment kunnen we dit niet doen met de huidige begroting. Daarom hebben we nieuwe strategische besluiten nodig om de Europese Unie echt geschikt te maken voor de toekomst. Natuurlijk willen wij als leden van het Europees Parlement ons gezag behouden en willen we de bevoegdheden gebruiken die we hebben gekregen op grond van het Verdrag van Lissabon, wat betekent dat het Parlement altijd in voldoende mate betrokken moet zijn. Dit is wat we vragen. Dank u wel.</p>
    </intervention>
    <intervention id="2-568" speaker_id="96802" name="Jacek Włosowicz" is_mep="True" mode="spoken">
      <p sl="pl">namens de ECR-Fractie . – De Europese Unie bevindt zich in een gevaarlijke bocht op de financiële weg. Nooit eerder in de geschiedenis van de Unie was het zo moeilijk om de financiële stabiliteit te behouden. We moeten bepalen welke middelen we nodig hebben om lopende EU-projecten voort te zetten en inventariseren hoe we invulling kunnen geven aan de nieuwe rollen die het Verdrag van Lissabon ons toebedeelt. Daarbij moeten we ook rekening houden met onvoorziene nieuwe situaties.</p>
      <p sl="pl">Begrotingsdiscipline is één ding, maar het leven is iets heel anders. De huidige economische situatie noopt ons ertoe onze prioriteiten te herzien om de begrotingsdiscipline correct te handhaven. We moeten de grondbeginselen van de Unie in het achterhoofd houden. Ik denk hierbij bijvoorbeeld aan het wegnemen van de verschillen tussen de oude en de nieuwe lidstaten, die helaas nog steeds bestaan. Ik vraag de Raad en de Commissie om de fundamenten die de oprichters van de Unie hebben neergelegd, en alles wat we de afgelopen vijftig jaar in de Unie hebben bereikt, niet te veronachtzamen. Laten we grenzen slechten, procedures vereenvoudigen en het leven van de Europese burger vergemakkelijken door zorgvuldig om te springen met elke euro uit de gemeenschappelijke begroting.</p>
    </intervention>
    <intervention id="2-569" speaker_id="28406" name="Miguel Portas" is_mep="True" mode="spoken">
      <p sl="pt">namens de GUE/NGL-Fractie . – Mevrouw de Voorzitter, ik denk dat het commentaar van de fungerend voorzitter van de Raad heel duidelijk was. Hij wil vooral niet praten over de herziening van het meerjarig financieel kader. Toch dient gezegd dat het in mei 2006, toen het Interinstitutioneel Akkoord over het financieel kader werd goedgekeurd, zeer duidelijk was dat het Parlement de garantie wilde, en kreeg, dat het kader tussentijds zou worden herzien.</p>
      <p sl="pt">Het doel van die herziening was om een nieuw debat te openen over het totaalplaatje van Europa en om een nieuwe evaluatie te maken van alle aspecten van de uitgaven en inkomsten van de Unie.</p>
      <p sl="pt">Tussen 2006 en 2010 brak de crisis uit, maar in onze begrotingen werd geen rekening gehouden met nieuwe dringende behoeften, noch met nieuwe prioriteiten. Ook de nieuwe verdragen werden van kracht, maar de regeringen wilden daar niet de nodige conclusies aan verbinden voor de begroting. Er werd zelfs een Europees financieel stabilisatiemechanisme ingesteld, waardoor 50 procent van de Europese begroting is omgezet in een garantie voor de aansprakelijkheid van derden, maar er zijn geen afspraken gemaakt over gevallen van niet-naleving.</p>
      <p sl="pt">Het komt erop neer dat de regeringen gewoon niet geïnteresseerd zijn in een herziening, die ze nochtans beloofd hadden, maar dat ze willen dat het Europees Parlement een verordening bezegelt die enkel een bestendiging van de huidige situatie inhoudt.</p>
      <p sl="pt">Het verslag dat we bespreken verzet zich tegen deze poging om het Parlement zijn rechten te ontnemen en ik hoop ten zeerste dat dit Parlement voet bij stuk houdt.</p>
    </intervention>
    <intervention id="2-570" speaker_id="97016" name="Angelika Werthmann" is_mep="True" mode="spoken">
      <p sl="de">namens de NI-Fractie . – Mevrouw de Voorzitter, dames en heren, de begroting voor 2011 is in nevelen gehuld. Twee punten lijken mij van belang. Enerzijds schrijft het Verdrag van Lissabon voor dat de Unie zich voorziet van de middelen die nodig zijn om haar doelstellingen te verwezenlijken en haar beleid ten uitvoer te leggen. Dit is gespecificeerd in artikel 311 van het Verdrag betreffende de werking van de Europese Unie. Dit zorgt ervoor dat de jaarlijkse begrotingsprocedure soepel verloopt. Anderzijds is het belangrijk om prioriteiten te stellen in het licht van de huidige economische situatie en om alle vereiste maatregelen te treffen zodat het proces van goedkeuring van het meerjarig financieel kader effectief functioneert.</p>
      <p sl="de">Ik zou graag nog een kwestie willen benadrukken gezien het huidige economische klimaat. Ik begrijp niet waarom er drastisch gesneden wordt in onderwijs, levenslang leren en sociaal beleid. Geld besparen kunnen we bijvoorbeeld op administratief gebied, waar bestaande synergetische effecten met de thuislanden kunnen worden aangewezen en benut. De hieruit voortvloeiende besparingen kunnen dan bijvoorbeeld worden gebruikt voor het financieren van groei en werkgelegenheid.</p>
      <p sl="de">Tot slot wil ik nog één punt inbrengen dat onderwerp van een fundamentele discussie zou kunnen zijn. Het is essentieel dat de lidstaten open kaart spelen over hun uitgaven van Europese middelen. Dit zou ons, met andere woorden het Europees Parlement en de Commissie, in staat stellen om zoveel mogelijk controle en inspraak te hebben en het vereiste niveau van efficiency te bereiken.</p>
    </intervention>
    <intervention id="2-571" speaker_id="96899" name="José Manuel Fernandes" is_mep="True" mode="spoken">
      <p sl="pt">Mijnheer de Voorzitter, het lijkt me erg gemakkelijk te bewijzen dat we dringend werk moeten maken van een herziening van het huidige meerjarig financieel kader. Het lijkt me gemakkelijk te bewijzen dat dit kader dringend meer flexibiliteit moet bieden. Dat is de enige manier om ons te kwijten van de taken van de Europese Unie, om onze doelstellingen te bereiken en de hoop te vervullen die de Europese burgers in ons stellen.</p>
      <p sl="pt">Ik hoop dat de Raad dit niet in de weg zal staan. Ik hoop dat de Raad geen belemmering zal vormen voor de ontwikkeling en de verwachtingen van de Europese Unie.</p>
      <p sl="pt">Van 2007 tot 2009 werden de plafonds van het financieel kader bereikt of overschreden. Relevante projecten zoals Galileo, de voedselfaciliteit en het Europees herstelplan konden enkel worden uitgevoerd door de bestaande marges geheel te benutten. Die marges zijn voor de resterende periode verwaarloosbaar en zullen nog verder slinken omdat er vastleggingen zijn die nog niet in de begroting zijn opgenomen.</p>
      <p sl="pt">We weten allemaal dat het Verdrag van Lissabon ons nieuwe bevoegdheden en agentschappen heeft opgeleverd op het gebied van extern optreden, sport, klimaatverandering, energie, toerisme en civiele bescherming. Dit betekent dat de Europese Unie zich moet voorzien van voldoende middelen om haar beleid uit te voeren en haar doelstellingen te verwezenlijken.</p>
      <p sl="pt">We moeten de crisis bestrijden. En om de crisis te bestrijden en de werkeloosheid te verminderen hebben we behoefte aan een proactief, pan-Europees beleid. Dit houdt in dat de begrotingsautoriteit de dienovereenkomstige acties en prioriteiten moet preciseren en de kosten daarvan moet berekenen, rekening houdend met de meerwaarde van de EU-begroting.</p>
      <p sl="pt">Verder mogen we de al goedgekeurde EU 2020-strategie niet vergeten, waarin gepleit wordt voor een duurzame, slimme en inclusieve groei die onmiddellijk moet beginnen, en daarvoor zijn financiële middelen nodig.</p>
    </intervention>
    <intervention id="2-572" speaker_id="4265" name="Göran Färm" is_mep="True" mode="spoken">
      <p sl="sv">Mevrouw de Voorzitter, ik wil de heer Böge van harte bedanken. Hij heeft de ideeën van de andere fracties overgenomen en een uitstekend verslag opgesteld. Ik denk dat we het er allemaal over eens zijn dat het Verdrag van Lissabon een aantal technische veranderingen vereist, maar belangrijk is daarbij dat het probleem niet alleen technische aanpassingen betreft. Voor ons in de Fractie van de Progressieve Alliantie van Socialisten en Democraten in het Europees Parlement zal nu duidelijk worden of we al dan niet in Europa geloven.</p>
      <p sl="sv">De samenwerking in de EU is geen restant na vaststelling van het nationale beleid. Als we het Verdrag van Lissabon ernstig nemen, moeten nieuwe taken worden gefinancierd. Als we echt willen dat Europa wereldleider wordt op het gebied van onderzoek en ontwikkeling, klimaat, energie en groene banen, en dat Europa een meer gemeenschappelijk buitenlands en veiligheidsbeleid krijgt, kunnen we dat soort uitgaven niet botweg schrappen zodra zich nationale begrotingsproblemen voordoen. Projecten zoals ITER, klimaatbeleid, een nieuw gemeenschappelijk buitenlands beleid, de trotse boegbeeldprojecten in het kader van EU 2020 of de aanstaande uitbreiding – dat alles kan niet worden gefinancierd binnen de huidige kaders.</p>
      <p sl="sv">De uitgaven in het kader van de EU-begroting zijn niet zomaar kosten; ze bieden de lidstaten een wezenlijke meerwaarde. Als we gebruikmaken van de mogelijkheden, kunnen die uitgaven de nationale begrotingen zelfs ontlasten, en dan kan de EU-begroting een kans zijn, niet slechts een probleem. Daarom is het absoluut noodzakelijk dat de Commissie en de Raad nu de moed hebben om de sinds lang beloofde maar niet uitgevoerde tussentijdse herziening van de plafonds in de huidige langetermijnbegroting van de EU uit te voeren.</p>
      <p sl="sv">Tot slot zou ik een vraag willen stellen aan de Raad en de Commissie: u moet echt eens uitleggen hoe u een Interinstitutioneel Akkoord waarin een ambitieuze tussentijdse herziening van de financiële vooruitzichten is vastgelegd, zomaar kunt negeren. Dat wekt geen vertrouwen in de komende onderhandelingen. Wat waren uw argumenten om deze internationale overeenkomst gewoonweg te negeren? Dat is mijn vraag.</p>
    </intervention>
    <intervention id="2-573" speaker_id="96683" name="Carl Haglund" is_mep="True" mode="spoken">
      <p sl="sv">Mevrouw de Voorzitter, ik zal beginnen waar mijn Zweedse collega ophield. Ik was namelijk van plan om eerst en vooral te zeggen dat de huidige situatie volkomen onbegrijpelijk is en ik was van plan om dezelfde vraag te stellen. Ik kijk dus uit naar het antwoord. Als nieuw Parlementslid ben ik ook verbaasd dat het op deze manier is gelopen.</p>
      <p sl="sv">In dat verband wil ik ook benadrukken dat niet alleen de herziening waar de heer Färm net naar verwees, vertraging heeft opgelopen, maar dat in het verlengde daarvan ook bijvoorbeeld de zogenaamde interimverslagen, de voorlopige evaluatieverslagen voor bijvoorbeeld het onderzoeksprogramma en nog andere verslagen vertraging oplopen. Dat heeft uiteindelijk gevolgen voor het werk dat we voor 2014 en daarna zijn begonnen, maar ook voor de manier waarop wij hier nu mee kunnen werken en voor de manier waarop wij kunnen herzien wat de komende jaren moet gebeuren, want 2014 is nog veraf.</p>
      <p sl="sv">In een aantal eerdere interventies is bewonderenswaardig gesproken over de uitdagingen die ons te wachten staan met het oog op Europa 2020, en het is een feit dat een ambitieuze herziening van de huidige begrotingskaders vereist is. Op dat vlak hebben we veel werk voor de boeg en ik begrijp dat de situatie waarmee de Commissie in dat opzicht worstelt, niet eenvoudig is. Als we echter het hoofd willen bieden aan de uitdagingen waarmee we worden geconfronteerd, is het verstandig om dit alles op veel langere termijn te bekijken dan we tot dusver hebben gedaan en daarom hebben we nu een verregaande herziening nodig. Ook ik kijk uit naar verstandige initiatieven van de Commissie.</p>
    </intervention>
    <intervention id="2-574" speaker_id="23695" name="Hynek Fajmon" is_mep="True" mode="spoken">
      <p sl="cs">Mevrouw de Voorzitter, dames en heren, dit Parlement is gekozen door de inwoners van de lidstaten van de Europese Unie en dient dus lief en leed met hen te delen. Nu de economie van het leeuwendeel van de Europese lidstaten in crisis is en de mensen zich gedwongen zien hun buikriem aan te halen, is het volstrekt uitgesloten dat dit Parlement precies de andere kant opgaat en om verhoging van zijn uitgaven en die van de Europese Unie als geheel vraagt. Dat zou de eerbiedwaardigheid en het gezag van het Europees Parlement in de ogen van onze kiezers aantasten. Het verslag van de heer Böge, waarover we ons vandaag buigen, pleit onder verwijzing naar het Verdrag van Lissabon en andere verdragen echter voor meer geld voor de Europese Unie. Ik kan het daar eenvoudigweg niet mee eens zijn. Met het Verdrag van Lissabon heeft de Europese Unie weliswaar nieuwe bevoegdheden en nieuwe verantwoordelijkheden gekregen, maar zij moet en kan deze bevoegdheden op een zodanige manier aanwenden dat de totale hoeveelheid middelen die zij herverdeelt, gelijk blijft. Ik vind dan ook dat de Europese Unie het tot en met 2013 moet doen met de reeds goedgekeurde financiële vooruitzichten, en dat wanneer er ergens daadwerkelijk correcties nodig zijn, deze uitsluitend en alleen in overeenstemming mogen zijn met de toestand van de Europese economie en de economische crisis waarin wij ons momenteel bevinden.</p>
    </intervention>
    <intervention id="2-575" speaker_id="96780" name="Monika Hohlmeier" is_mep="True" mode="spoken">
      <p sl="de">Mevrouw de Voorzitter, dames en heren, ik heb voor kennisgeving aangenomen dat de Raad niet wil debatteren over het meerjarig financieel kader. Mag ik de Raad vertellen dat het Europees Parlement er wel heel graag over wil debatteren, en dat de Raad zich niet kan gedragen alsof we hier in een kleuterschool zijn door ons te vertellen dat het geen antwoord zal geven op onze vragen en niet zal ingaan op onze voorstellen.</p>
      <p sl="de">Ten tweede moet ik de Raad in dit verband vragen of hij Lissabon nu wel of niet wil. Lissabon is geen zuiver technische wijziging, maar betekent meer bevoegdheden en meer verantwoordelijkheden die nagekomen moeten worden – en dat betekent ook dat er antwoord moet worden gegeven op financiële vraagstukken. Daarnaast heeft de Raad besluiten genomen die nieuwe financiële uitgaven met zich meebrengen. Dat is door veel van mijn collega’s al genoemd. Als de Raad dit wil doen, en als hij niet wil dat er meer geld wordt uitgegeven, moet hij heel concreet zeggen waar en hoe hij wil dat er wordt bespaard, waar deze middelen precies hergeschikt moeten worden – niet alleen algemene percentages voorstellen en het vuile werk dan overlaten aan het Parlement en de Commissie, zodat zij beslissen waar het geld vandaan moet komen, vooral omdat onze mogelijkheden voor herschikking en wijziging van de begroting heel beperkt zijn.</p>
      <p sl="de">De extra verantwoordelijkheden die u ons hebt opgelegd, zijn zo’n uitdaging dat het niet over kleine incidentele bedragen gaat – ik noem hier enkel het terrein van de financiële solidariteit van onze lidstaten en hun overeenkomstige financiële moeilijkheden. Als het programma geïmplementeerd moet worden, gaat het niet over kleine bedragen die we tussen neus en lippen door kunnen herschikken. Hetzelfde geldt voor ITER, hetzelfde geldt voor zaken van interne veiligheid, hetzelfde geldt voor grote kwesties inzake onderzoek, hetzelfde geldt voor kwesties met betrekking tot belangrijke terreinen voor het Parlement, zoals opleidingen voor jongeren en onderzoek. We hebben niet alleen te maken met gebrekkige implementatie, maar ook met een gebrek aan transparantie bij de besteding van middelen. We moeten over deze zaken debatteren en ze concreet behandelen; de Raad kan er niet simpelweg het zwijgen toe doen.</p>
    </intervention>
    <intervention id="2-576" speaker_id="96953" name="Estelle Grelier" is_mep="True" mode="spoken">
      <p sl="fr">Mevrouw de Voorzitter, dames en heren, wat houdt het voorstel van de Europese Commissie in het kort in?</p>
      <p sl="fr">Ten eerste vertoont het een schreeuwend gebrek aan ambitie. De Commissie, daarin gesteund door de Raad, heeft geweigerd om het meerjarig financieel kader te herzien en heeft om haar geweten te sussen technische aanpassingen voorgesteld die hoe dan ook onvermijdelijk waren omdat ze verband houden met de uitvoering van het Verdrag van Lissabon.</p>
      <p sl="fr">Ten tweede verbreekt ze daarmee haar beloftes aan het Europees Parlement. We hoeven er vast niet aan te herinneren dat het Parlement in 2006 met lange tanden heeft ingestemd met het financieel kader. Het vond toen al, en terecht, dat het voorbijgestreefd was, zonder enige speelruimte, kortom zonder enige ambitie. Het Parlement heeft de begroting uiteindelijk goedgekeurd in ruil voor de belofte dat het meerjarig financieel kader tussentijds grondig zou worden herzien. Dat de Commissie en de Raad de besluiten van het Parlement naast zich neerleggen, is een mooi bewijs dat ze er geen belang aan hechten. Nochtans hoeven we er vast ook niet aan te herinneren dat het Parlement soeverein is en het volk vertegenwoordigt.</p>
      <p sl="fr">Ten derde legt dit voorstel een paradox bloot. De lidstaten hebben de Europese Unie grotere bevoegdheden gegeven over grootschalige Europese projecten, maar de Raad en de Commissie weigeren het begrotingskader aan te passen, hoewel ze weten dat het ontoereikend is. Ze geven er de voorkeur aan de begroting te herschikken. In hun ogen een wondermiddel, in de mijne een enge visie op het Europese project.</p>
      <p sl="fr">Hoe moeten we bovendien aan onze Europese burgers zonder blozen uitleggen dat structuurprojecten ofwel niet gefinancierd worden, zoals het Europees financieel stabilisatiemechanisme, waarover nochtans vaak bericht wordt in de media, ofwel, zoals de internationale thermonucleaire experimentele reactor (ITER), gefinancierd worden door middelen weg te nemen uit begrotingspost 1a, die bedoeld is voor concurrentievermogen, groei en werkgelegenheid, beleidsdomeinen die tegemoetkomen aan de verwachtingen van de burgers?</p>
      <p sl="fr">We rijden al toeterend recht op de muur af. Het Parlement weet het, en het is een van de verdiensten van het verslag-Böge dat het ons daaraan herinnert.</p>
    </intervention>
    <intervention id="2-577" speaker_id="97004" name="Ivars Godmanis" is_mep="True" mode="spoken">
      <p sl="en">Mevrouw de Voorzitter, ik wil graag drie dingen zeggen. Als we het hebben over het volgende financieel kader, is het uiterst noodzakelijk te begrijpen hoe we de toegevoegde waarde structureren, want als we de uitvoering van de begroting in de financiële vooruitzichten 2007-2013 niet analyseren, zullen we met de volgende financiële vooruitzichten geen goed resultaat behalen.</p>
      <p sl="en">Er zijn drie dingen. Ten eerste moeten we kijken naar de tenuitvoerlegging van structuurfondsen, want momenteel hebben we een systeem voor gelden uit structuurfondsen die bestaan uit ongebruikte begrotingsmiddelen. Dit geld wordt voor andere doeleinden gebruikt. Dit is geen goed planningsysteem en het zal ons niet helpen bij het opzetten van het nieuwe systeem van structuurfondsen voor de volgende financiële vooruitzichten.</p>
      <p sl="en">Het tweede punt betreft praktijken zoals bijvoorbeeld het wegnemen van geld en uitkeringen van landbouw, bedoeld voor plattelandsontwikkeling in 2009, om deze vervolgens uit te geven aan een herstelplan en nu te proberen deze schuld terug te betalen.</p>
      <p sl="en">En tot slot wil ik nog één ding zeggen. Een analyse van het directoraat-generaal Regionaal beleid voor de structuurfondsen toont zelfs aan dat in sommige gevallen de toegevoegde waarde van het gebruik van structuurfondsen negatief is, en dezelfde analyse is ook gemaakt door mensen uit de landbouw. Er moet achteraf naar gekeken worden – is hetgeen we nu in de jaren 2007-2013 geven realistisch gezien toegevoegde waarde, met het oog op het geld in het systeem?</p>
    </intervention>
    <intervention id="2-578" speaker_id="96816" name="Giovanni La Via" is_mep="True" mode="spoken">
      <p sl="it">Mevrouw de Voorzitter, mijnheer Chastel, commissaris, dames en heren, ik denk dat dit debat, dat is gestimuleerd door de heer Böge met het verslag dat vandaag is gepresenteerd, een belangrijke gelegenheid is om helder na te denken over de toekomst van onze Europese Unie.</p>
      <p sl="it">We kunnen niet blijven denken dat we verschillende en steeds omvangrijkere interventies kunnen uitvoeren met een financieel kader dat eigenlijk is versteend. Daarom steun ik het verslag waarover we vandaag debatteren volledig en juich ik het initiatief van de heer Böge toe.</p>
      <p sl="it">Het is duidelijk dat de Raad en de Commissie zich niet aan het Interinstitutioneel Akkoord hebben gehouden. We moeten ons afvragen waarom niet is voorzien in een tussentijdse herziening en waarom we op deze manier blijven handelen, zoals we doen met de internationale thermonucleaire experimentele reactor (ITER), zoals we in het verleden – vorig jaar – hebben gedaan met het Europees economisch herstelplan (EERP), en zoals we in het verleden hebben gedaan met Galileo en andere projecten. In plaats van het financieel kader op een serieuze manier te herzien hebben we de marges gebruikt.</p>
      <p sl="it">Nu hebben we er nog een uitdaging bij: we hebben de prerogatieven die van de lidstaten naar de Europese Unie worden verplaatst door het Verdrag van Lissabon. Ik geloof echt niet dat we op deze manier kunnen doorgaan. We moeten ophouden te handelen op basis van louter een herverdeling van de huidige middelen en het gebruik van flexibiliteitsmechanismen die momenteel bestaan.</p>
      <p sl="it">Ik geloof daarom dat een inspanning in tegenovergestelde richting nuttiger zou zijn. Met andere woorden: een inspanning die is gericht op het scheppen van reserves en marges die zodanig zijn dat de Unie concreet aan de behoeften kan voldoen, niet alleen aan de huidige behoeften, maar ook en vooral aan de toekomstige behoeften, zowel wat betreft het financieel kader zelf als binnen de afzonderlijke begrotingsrubrieken.</p>
      <p sl="it">Tot slot wil ik het belang onderstrepen van het debat over het deel van het verslag waarin we worden opgeroepen om verder na te denken over het Europees financieel stabilisatiemechanisme. Dat moet gericht zijn op analyses en prognoses en dus op het reguleren van de invloed die het zou kunnen hebben op de Europese begroting.</p>
    </intervention>
    <intervention id="2-579" speaker_id="97008" name="Georgios Stavrakakis" is_mep="True" mode="spoken">
      <p sl="el">Mevrouw de Voorzitter, ook ik steun het verslag waarover wij vandaag debatteren van harte. In de huidige recessie heeft het lopende meerjarige financieel kader herhaaldelijk zijn ontoereikendheid bewezen wat betreft de financiering van vele belangrijke politieke prioriteiten.</p>
      <p sl="el">De herziening van het financieel kader en grotere flexibiliteit zijn noodzakelijk voor de toekomst van de Unie als wij inderdaad willen dat de EU garant staat voor haar burgers in een tijd waarin ongeveer 25 miljoen van hen werkloos zijn.</p>
      <p sl="el">Zowel de Europese Commissie als de Raad is opvallend laat met het nemen van verantwoordelijkheid. We naderen het einde van 2010 en het Parlement wacht nog steeds op het moment dat de beide andere instellingen de verplichtingen nakomen die zij vorig jaar al hadden moeten nakomen.</p>
      <p sl="el">De financiële en sociale crisis heeft heel Europa op de knieën gekregen. Daarom kan het antwoord niet anders dan Europees zijn, met een Gemeenschapsbegroting die voorziet in alle nodige middelen.</p>
    </intervention>
    <intervention id="2-580" speaker_id="28220" name="Ingeborg Gräßle" is_mep="True" mode="spoken">
      <p sl="de">Mevrouw de Voorzitter, mijnheer Chastel, commissaris, u maakt het ons vandaag weer gemakkelijk – hartelijk dank daarvoor – want het komt maar zelden voor dat het Parlement zo eensgezind is. Een bijzondere arrogantie uwerzijds heeft bijgedragen aan de totstandkoming van dit gesloten front. Ik ben er als politica echter niet zeker van of ik u daarmee moet feliciteren, want het is niet bepaald een geniale streek. Ik ben eigenlijk blij dat dit Huis tamelijk leeg is, want onze burgers hebben mijns inziens meer verdiend dan de aanblik van deze spelletjes. Dat is naar mijn mening een reden om uw standpunt opnieuw in overweging te nemen.</p>
      <p sl="de">Gebroken beloften – u houdt zich niet aan uw woord en dat is een ernstige aangelegenheid. De Commissie durft niet. Mijnheer Lewandowski, een beetje meer moed zou niet verkeerd zijn. Wij willen helemaal niet over geld of over meer geld praten – dat zouden we ook niet moeten doen. Wij zouden over de inhoud moeten praten. Als we bijvoorbeeld kijken naar de situatie ten aanzien van de structuurfondsen, waar de resterende liquiditeit oploopt tot duizelingwekkende hoogten en nog steeds verder toeneemt, dan is het de hoogste tijd dat we de zaken serieus gaan aanpakken in plaats van hier onze tijd aan dergelijke onzin te verspillen.</p>
      <p sl="de">De Commissie is inmiddels behoorlijk radeloos, omdat het geld niet kan worden uitgegeven. Juist om die reden hebben we nieuwe instrumenten ontwikkeld – de Raad en de Commissie hebben nieuwe instrumenten ontwikkeld – en alleen daarom is dit debat überhaupt mogelijk. Het ongelooflijke aan dit proces is dat het nakomen van beloften ons uiteindelijk in staat zou stellen om deze toestanden op te lossen die geen enkel nationaal parlement in zijn begroting zou toelaten.</p>
      <p sl="de">Wat gaan we nu doen? Ik wil er bij de Raad en ook bij de Commissie op aandringen om woord te houden. We zijn een procedure overeengekomen en deze procedure moet worden gevolgd. Ten tweede zou ik willen dat we ons weer op de inhoud gaan richten. Als u dat allemaal niet doet, zullen wij ons daartegen te verzetten. Het enige dat wij dan kunnen doen is dossiers bevriezen. Gijzeling is eigenlijk geen legitiem politiek middel, maar als u ons geen keus laat, dan zullen wij hier serieus over na moeten denken.</p>
    </intervention>
    <intervention id="2-581" speaker_id="96857" name="Cătălin Sorin Ivan" is_mep="True" mode="spoken">
      <p sl="ro">Ook ik wil mijn steun uitspreken aan de rapporteur en de collega’s door te benadrukken dat de Europese Unie zich in een moeilijke situatie bevindt, hetgeen noch de Raad, noch de Commissie zich lijkt te realiseren. De vier jaar van dit meerjarig financieel kader die zijn verstreken, de economische crisis en de inwerkingtreding van een nieuw Verdrag zijn allemaal uitdagingen waar de Europese Unie mee te maken heeft. Daarom is het voor iedereen zonneklaar dat we meer begrotingsflexibiliteit nodig hebben.</p>
      <p sl="ro">Daarom ben ik van mening dat een puur technische herziening van het meerjarig financieel kader, zoals de Raad voorstelt, geen oplossing is maar eerder een of twee jaar uitstel betekent van de hervorming die de Europese Unie nodig heeft en waar vandaag belangwekkende discussies over worden gevoerd. We moeten ook onthouden dat dit meerjarig financieel kader en de herziening ervan de discussie moeten voorbereiden over het volgende financiële kader, dat in 2014 van kracht zal worden.</p>
    </intervention>
    <intervention id="2-582" speaker_id="2278" name="Paul Rübig" is_mep="True" mode="spoken">
      <p sl="de">Mevrouw de Voorzitter, dames en heren, het financieel kader vormt een uitdaging in tijden van crisis. Waar moeten we meer energie, betere doelstellingen, meer toewijding tentoonspreiden? Waar moeten we besparen, waar moeten we rationaliseren, waar moeten activiteiten worden herzien? Een van de centrale thema’s is hoe wij onze activiteiten op Europees niveau aan de bestaande behoeften kunnen aanpassen. Met name op het gebied van investeringen – denk aan de trans-Europese netwerken, onderzoek, onderwijs – dat zijn cruciale uitdagingen in een crisis. Hopelijk hebben we nu weer een goede nieuwe start gemaakt en zijn we weer nieuwe krachten aan het opbouwen. De Europese Unie heeft in dit opzicht echter een zeer bijzondere verantwoordelijkheid.</p>
      <p sl="de">Als we zien dat het kaderprogramma voor concurrentievermogen en innovatie in de begroting voor 2011 met 60 procent wordt gekort, dat er wordt bezuinigd op onderzoeksgebieden waarop we op korte termijn efficiënter kunnen worden dan de internationale concurrentie, ten gunste van projecten die wellicht pas over dertig tot vijftig jaar economisch rendement zullen opleveren, dan moeten wij nadenken waar we moeten rationaliseren en waar het beheer kan worden verbeterd – en bovenal, waar we sneller en doeltreffender kunnen reageren. De tijd glipt tussen onze vingers door en daarom dient de administratie snel te worden aangepast.</p>
    </intervention>
    <intervention id="2-583" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Bijna een jaar nadat het Verdrag van Lissabon in werking is getreden, wordt de Europese Unie geconfronteerd met een begrotingsparadox. De leden van de Raad, die eerder hun best deden om de ratificatie van het Verdrag rond te krijgen, lijken nu niet door te hebben dat er absoluut onvoldoende middelen beschikbaar zijn om het in dit Verdrag vervatte beleid ten uitvoer te leggen. Erger nog: de Raad wil zelfs niet meer geld vrijmaken voor de kerninitiatieven van de Unie, zoals het Galileo-programma of de Europese Dienst voor extern optreden.</p>
      <p sl="pl">We mogen niet vergeten dat het huidige financiële kader meer dan vijf jaar geleden is vastgesteld, in een tijd dat de Europese diplomatie bijvoorbeeld nog politieke fictie was. Het meerjarig financieel kader moet nodig worden herzien, en de ideeën uit het Verdrag van Lissabon kunnen niet worden gerealiseerd als we belangrijke beleidsonderdelen uitsluitend uit reserves financieren. Als we het nieuwe Verdrag tot een succes willen maken, moeten we het huidige financiële kader en de instrumenten die met de Raad zijn overeengekomen om uitvoering te geven aan de begrotingsvoorschriften, herzien. Daarnaast moeten we in de toekomst voorzichtiger zijn bij het aangaan van nieuwe verplichtingen zodat de middelen die worden gebruikt ter financiering van een bepaald beleid telkens voor dat specifieke geval worden vastgesteld. Met andere woorden: de Europese Unie hoeft niet te snijden in haar ambitieuze begroting, maar moet wel grotere flexibiliteit betrachten. We kunnen niet meer Europa krijgen voor minder geld.</p>
    </intervention>
    <intervention id="2-584" speaker_id="96668" name="Seán Kelly" is_mep="True" mode="spoken">
      <p sl="en">Mevrouw de Voorzitter, ik denk dat twee woorden voor de discussie die we hier vanavond voeren het meest relevant zijn, namelijk flexibiliteit en meerwaarde. Als we die twee kunnen realiseren, dan boeken we vooruitgang.</p>
      <p sl="en">Het spreekt voor zich dat er enorme uitdagingen voor ons liggen, vooral als we de doelstellingen van de 2020-strategie moeten halen, en om die reden moet er vreselijk veel werk worden verricht. Er zijn echter een paar grote kansen. Ten eerste geeft het Verdrag van Lissabon ons de kans om ons via de EDEO te vestigen op het wereldtoneel, wat we in het verleden niet konden. Daarmee moet rekening worden gehouden.</p>
      <p sl="en">Verder zijn de nieuwe toezichthouders voor banken en verzekeraars absoluut van levensbelang als we van ons willen laten horen in Europa, lering willen trekken uit de recessie en controle willen houden op een gebied waar voorheen totale chaos heerste.</p>
      <p sl="en">Er is echter één ding waar ik voor wil pleiten, en dat is dat als we onze financiële pakketten voor deze instellingen ontwerpen, we niet toegeven aan de verleiding om bonussen te voorzien voor deze situaties. Die zijn de wortel geweest van alle kwaad, en iemand die uit is op een bonus moeten we deze vraag stellen: ‘wat zou u in uw baan niet doen als u geen bonus zou krijgen?’</p>
    </intervention>
    <intervention id="2-585" speaker_id="96680" name="Zigmantas Balčytis" is_mep="True" mode="spoken">
      <p sl="lt">Het Verdrag van Lissabon dat kort geleden in werking trad heeft de Europese Unie nieuwe en aanzienlijke prerogatieven gegeven op het gebied van extern optreden, klimaatverandering, energie, toerisme en andere belangrijke terreinen. Dit verplicht ons de nieuwe instrumenten aan te nemen die nodig zijn voor de tenuitvoerlegging van de begrotingsbepalingen van het Verdrag van Lissabon en de lopende financiële vooruitzichten.</p>
      <p sl="lt">Er is een grotere budgettaire flexibiliteit vereist dan waarvan sprake is in het huidige meerjarige financiële kader, als we willen dat de Europese Unie in staat is haar toezeggingen na te komen en doeltreffender reageert op dringende en onverwachte gebeurtenissen.</p>
      <p sl="lt">Wat de toekomstige vooruitzichten betreft, is het nodig om begrotingsprioriteiten te herzien, ervoor te zorgen dat prioritaire gebieden adequaat worden gefinancierd en te voorzien in voldoende begrotingsmiddelen ter ondersteuning van langetermijninvesteringen, die een eerste vereiste zijn voor het economische herstel en de groei van de Europese Unie.</p>
    </intervention>
    <intervention id="2-586" speaker_id="96849" name="Alain Cadec" is_mep="True" mode="spoken">
      <p sl="fr">Mevrouw de Voorzitter, het Verdrag van Lissabon verleent de Europese Unie bevoegdheden op nieuwe terreinen. Het schrijft voor dat de Unie zich voorziet van de middelen die nodig zijn om haar doelstellingen te verwezenlijken en haar beleid uit te voeren.</p>
      <p sl="fr">Maar al sinds het begin van het huidige meerjarig financieel kader kan over de jaarlijkse begrotingen slechts overeenstemming worden bereikt dankzij de bestaande marges. Zoals de rapporteur zegt zijn die marges sterk gekrompen en zullen ze voor 2013 niet toenemen, daar heeft de crisis een stokje voor gestoken. Er zijn dus geen middelen om te reageren op onvoorziene gebeurtenissen. Een dergelijke situatie is gevaarlijk, om niet te zeggen onhoudbaar.</p>
      <p sl="fr">Daarom moeten we het meerjarig financieel kader herzien om ervoor te zorgen dat we voldoende middelen hebben voor de uitoefening van de nieuwe in het Verdrag van Lissabon vastgelegde bevoegdheden. Het is ook belangrijk om de financiering mogelijk te maken van de beleidsprioriteiten die zijn vastgelegd in het kader van de EU 2020-strategie, zoals de heer Kelly zojuist zei.</p>
      <p sl="fr">Mijnheer de commissaris, mag ik u eraan herinneren dat het Verdrag van Lissabon het Parlement evenveel macht toekent als de Raad in begrotingszaken. Het Parlement moet dus zijn standpunten laten gelden in het debat over de begroting. Dat is wat onze collega Böge voorstelt, die ik nogmaals wil feliciteren met zijn verslag.</p>
    </intervention>
    <intervention id="2-587" speaker_id="2125" name="Pat the Cope Gallagher" is_mep="True" mode="spoken">
      <p sl="en">Mevrouw de Voorzitter, de EU-begroting is van onschatbaar belang bij het steunen van inkomens van landbouwbedrijven op het Ierse platteland. Ierse boeren, hun gezinnen, plattelandsgemeenschappen en de Ierse levensmiddelensector zullen om en nabij de 2 miljard euro per jaar blijven ontvangen in de periode 2010-2013.</p>
      <p sl="en">Deze week heeft onze minister van Landbouw, Brendan Smith, bekendgemaakt dat de Ierse regering om een voorschot heeft gevraagd op de bedrijfstoeslag, om de kasstroom van landbouwers van nu tot het eind van het jaar zo groot mogelijk te maken. Dit is een zeer welkome en zeer pragmatische ontwikkeling. Ik begrijp dat zo’n verzoek van de regering zal worden goedgekeurd door de Raad – of wellicht is dat in dit stadium inmiddels al gebeurd – en naar verwachting zullen de betalingen vanaf 18 oktober beginnen, met een tweede deel dat begint op 1 december.</p>
      <p sl="en">De omvangrijke financiële steun die jaarlijks aan de landbouwsector in mijn land wordt verstrekt, onderstreept hoe belangrijk deze onderhandelingen zijn voor Ierland, in het bijzonder voor het Ierse platteland.</p>
    </intervention>
    <intervention id="2-588" speaker_id="96784" name="Janusz Władysław Zemke" is_mep="True" mode="spoken">
      <p sl="pl">Ik wil de commissaris bedanken voor zijn toelichting. Ik maak me echter zorgen over iets anders, namelijk het probleem van de inkomsten van de Europese Unie tot 2013. Als we toch al een herziening doorvoeren, laten we het dan goed doen. Ik wil hiermee zeggen dat het hier niet alleen gaat over uitgaven en of deze al dan niet terecht zijn, maar ook over de vraag of de inkomsten van de EU tot 2013 realistisch zijn en of we er zeker van kunnen zijn.</p>
      <p sl="pl">De begroting die we hebben goedgekeurd, is opgesteld in een geheel andere economische en financiële realiteit. De afgelopen twee jaar is het bbp in de lidstaten van de Unie dramatisch gedaald. In dit verband wil ik de commissaris vragen of hij beschikt over gedetailleerde voorspellingen dat de begrotingsinkomsten van de EU tot 2013 al of niet lager zullen uitvallen dan nu is voorzien.</p>
    </intervention>
    <intervention id="2-589" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie . − Mevrouw de Voorzitter, bij het luisteren naar het debat is mij heel duidelijk geworden dat de standpunten van het Parlement en de Raad nogal uiteenlopen. Dit kan een probleem worden, aangezien de bemiddeling aanstaande is.</p>
      <p sl="en">Wat er op tafel komt voor de onderhandelingen – niet alleen de cijfers voor 2011, want dit is het Lissabon-pakket – zal even veelzijdig zijn als het debat van vandaag. Dit gaat niet alleen om regelgeving, en we zagen dat Helga Trüpel de gelegenheid gebruikte om het Europese belastingstelsel ter discussie te stellen. Mevrouw Trüpel, u weet dat dit niet tot het mandaat behoort. We moeten vanuit een neutraal oogpunt de ontvangstenzijde bestuderen, en niet enkel en alleen de uitgavenzijde. Het moet een neutrale analyse zijn, zonder vooraf te oordelen of we al dan niet nieuwe bronnen van inkomsten nodig hebben.</p>
      <p sl="en">Er was duidelijke kritiek op het feit dat we sterk vertraagd zijn bij het herzien van de financiële vooruitzichten. Dit is een besluit dat de Raad bewust genomen heeft. Ik denk dat het een verstandig besluit was waar democratische verantwoordelijkheid aan ten grondslag lag. De kwestie was toevertrouwd aan de nieuwe Commissie. De Commissie richt zich nu heel sterk op het economisch bestuur, een belangrijke les die we uit de crisis hebben getrokken. Het is al bijna oktober, wat mij zorgen baart; het is niet goed om zodanig achter te lopen met deze herziening.</p>
      <p sl="en">De belangrijkste boodschap van het debat was dat we, gezien de nieuwe verantwoordelijkheden, een reële herziening van de begroting nodig hebben. Niemand is zich beter bewust van de nieuwe behoeften en verantwoordelijkheden dan ik, omdat die gewoonlijk via de Commissie worden gecommuniceerd. We zijn meestal voor een beleidsmix als we te maken hebben met nieuwe behoeften of nieuwe grote projecten, en die beleidsmix zal aan u worden gepresenteerd voor advies, om erover te onderhandelen.</p>
      <p sl="en">Hoewel de standpunten uiteenlopen heb ik de positieve verwachting dat de bemiddeling in oktober/november tot een succesvol resultaat zal leiden.</p>
    </intervention>
    <intervention id="2-591" speaker_id="photo_generic" name="Olivier Chastel" is_mep="True" mode="spoken">
      <p sl="fr">fungerend voorzitter van de Raad . − Mevrouw de Voorzitter, dames en heren, ik heb een aantal van u nogal duidelijk horen benadrukken dat de begroting moet worden herzien, in het bijzonder met het oog op de nieuwe verantwoordelijkheden van de Europese Unie. Dit is een belangrijk discussiepunt en ik ben de eerste om dat toe te geven.</p>
      <p sl="fr">Ik ben tijdens mijn eerste interventie misschien niet volkomen duidelijk geweest. Ik heb niet gezegd dat de Raad nooit een debat wil voeren over de begroting, maar ik heb echt de indruk dat het om een debat gaat op lange termijn en daarvoor wachten we, zoals sommigen hebben gezegd, op het document van de Commissie over de begrotingsherziening.</p>
      <p sl="fr">Dat zal dus een allereerste fase zijn in het herzieningsproces van de begroting van de Europese Unie. En de Raad verzet zich daar niet tegen, de Raad is niet tegen het voeren van een debat dat in het bijzonder over de volgende financiële vooruitzichten gaat.</p>
      <p sl="fr">Staat u me toe, mevrouw de Voorzitter, om even terug te komen op het specifieke voorstel van de Commissie over de financiering van de behoefte aan aanvullende middelen voor de internationale thermonucleaire experimentele reactor (ITER). De Raad heeft inderdaad nota genomen van het financieringsplan voor ITER voor de periode 2012-2013, dat de Commissie eind juli heeft voorgelegd, en is deze voorstellen aandachtig aan het bestuderen.</p>
    </intervention>
    <intervention id="2-592" speaker_id="1037" name="Reimer Böge" is_mep="True" mode="spoken" role="rapporteur">
      <p sl="de">Mevrouw de Voorzitter, ik wil beginnen met ITER. Het is toch wel merkwaardig wat hier gebeurt. De Raad heeft besloten – het standpunt ingenomen – dat er tot 2013 1,4 miljard euro extra financiële steun noodzakelijk is, en nu wordt er grote druk uitgeoefend op de begrotingsautoriteit om haar standpunt eind september kenbaar te maken, zodat internationale verplichtingen kunnen worden nagekomen. De ITER-Raad heeft reeds verklaard dat deze middelen behoudens toestemming van de begrotingsautoriteit beschikbaar zullen worden gesteld. Dat is geen manier van omgaan met de begrotingsautoriteit, en ook niet met het Europees Parlement.</p>
      <p sl="de">Mijnheer Chastel, ik verwacht dat wij een totaalpakket voor ITER samenstellen en niet, zoals de Commissie voorstelt, een bedrag van 540 miljoen euro over de komende jaren verdelen. Willen wij drie jaar lang over ITER discussiëren of willen wij samenwerken teneinde een mogelijk baanbrekend internationaal onderzoeksproject op de rails te zetten? Ik hoop dat wij hier een gemeenschappelijke uitgangspositie kunnen vinden.</p>
      <p sl="de">Het verslag waarover morgen wordt gestemd en het debat hebben een zeer duidelijke boodschap afgegeven. De Commissie zou moeten proberen de bestaande voorstellen om het Interinstitutioneel Akkoord betreffende de begrotingsdiscipline aan te passen, op basis van dit debat uit te breiden. Het zou goed zijn als de Raad ook enige beweging zou kunnen laten zien bij de eerste trialoog begin oktober.</p>
      <p sl="de">Ik heb de indruk dat in de Raad en in de lidstaten dikwijls de tendens heerst om terug te gaan naar de tijd voor Lissabon en dat men zich niet realiseert dat er nu een nieuw machtsevenwicht bestaat en dat we nieuwe politieke uitdagingen het hoofd moeten bieden.</p>
    </intervention>
    <intervention id="2-593" speaker_id="4544" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen (woensdag 22 september 2010) om 12 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-594" speaker_id="28155" name="Edit Herczog" is_mep="True" mode="written">
      <p sl="hu">We moeten inzien dat gedurende de laatste vier jaar van het huidige financiële kader, en zelfs al vóór de invoering van de nieuwe, aan Lissabon gekoppelde eisen, de jaarlijkse begrotingen alleen met de inzet van uitzonderlijke financiële instrumenten konden worden aangenomen. Het is dan ook begrijpelijk dat de herziening van de huidige meerjarige begrotingscyclus geen enkel uitstel meer duldt en dat het onvermijdelijk is geworden aanvullende middelen beschikbaar te stellen voor initiatieven die niet te voorzien waren bij de aanneming van het huidige kader. Het is de plicht van de financiële besluitvormers van de Europese Unie om de middelen te leveren die nodig zijn voor het halen van de EU-doelstellingen en de verwezenlijking van EU-beleid, daarbij rekening houdend met de nieuwe actieterreinen die in het Verdrag van Lissabon zijn vastgelegd, zoals extern optreden, sport, ruimteonderzoek, klimaatverandering, energiebeleid, toerisme en burgerbescherming. We moeten ook de Europese meerwaarde van de EU-begroting voor ogen blijven houden, als uitdrukking van solidariteit en effectiviteit door het bijeenbrengen en gezamenlijk benutten van de financiële middelen die nu verspreid zijn over landelijke, regionale en lokale niveaus. Het overgrote deel hiervan steunt investeringen voor de lange termijn waarmee de economische groei van de Europese Unie wordt gestimuleerd. We moeten de nodige stappen zetten om aanvullende middelen vrij te maken voor de Europese Dienst voor extern optreden en andere prioriteiten uit het Verdrag van Lissabon, evenals voor andere initiatieven, met name uit hoofdstuk 1a (‘Concurrentievermogen voor groei en werkgelegenheid’), die de EU meerwaarde bieden en het de Europese Unie mogelijk maken haar toezeggingen na te komen en tegemoet te komen aan de verwachtingen van de burgers.</p>
    </intervention>
    <intervention id="2-595" speaker_id="96882" name="Elisabeth Köstinger" is_mep="True" mode="written">
      <p sl="de">Het Europees Parlement neemt zijn taak van het uitoefenen van democratische controle serieus en dringt er in het verslag bij de Raad en de Commissie op aan om een ingrijpende herziening van het meerjarig financieel kader door te voeren. Ik ondersteun alle aanbevelingen in dit verslag die het maken van een planning zullen vereenvoudigen en tot een efficiënter gebruik van de Europese financiële middelen zullen leiden. Het gebeurt maar al te vaak dat de Commissie onverwacht nieuwe voorstellen voor het gebruik van onbenutte middelen presenteert. Het Franse ITER-project is slechts één voorbeeld van hoe geld – in dit geval uit de landbouwpot – reeds van tevoren voor andere gebieden wordt afgeroomd. Landbouwmiddelen die niet worden benut of die opzij worden gezet voor noodgevallen binnen de landbouwsector, mogen niet eenvoudigweg voor andere gebieden worden aangewend. Het is juist in de landbouwsector uitermate belangrijk dat er reserves worden opgebouwd. Flexibiliteit is belangrijk, maar dan wel binnen het betreffende beleidsterrein. Het gebruik van reserves moet vooraf nauwkeurig worden vastgelegd en moet in elk geval aan de betreffende sector ten goede komen.</p>
    </intervention>
  </section>
  <section id="creitem21" title="12. Ontwerp van gewijzigde begroting 7/2010: door de Europese Unie verstrekte garantie overeenkomstig artikel 122 VWEU - financiële bijstand aan de lidstaten (debat)">
    <intervention id="2-597" speaker_id="4544" name="De Voorzitter" is_mep="True" mode="spoken">
      <p sl="nl">Aan de orde is het verslag van László Surján, namens de Begrotingscommissie, over het standpunt van de Raad inzake het ontwerp van gewijzigde begroting 7/2010 van de Europese Unie voor het begrotingsjaar 2010, Afdeling III - Commissie [13476/2010 - C7-0261/2010 - 2010/2120(BUD) ] (A7-0250/2010).</p>
    </intervention>
    <intervention id="2-598" speaker_id="23820" name="László Surján" is_mep="True" mode="spoken" role="rapporteur">
      <p sl="hu">Geachte afgevaardigden van de Raad, commissaris Lewandowski, dames en heren, de Commissie heeft het zevende amendement op de begroting van 2010 ingediend en de Raad heeft het aangenomen. Wat is de essentie hiervan?</p>
      <p sl="hu">Als we grappig willen zijn, is dit een dankbaar onderwerp. We hebben een lege regel ingevoegd, een nieuwe regel in de begroting, waar we geen cent in stoppen, laat staan miljarden. Tegelijkertijd melden journalisten graag dat het hier gaat om 60 miljard euro. Deze 60 miljard euro is, zoals overigens ook uit de titel blijkt, niet meer dan een garantieverstrekking en volgens de Commissie is de waarschijnlijkheid dat hier een beroep op wordt gedaan en dit bedrag dus daadwerkelijk moet worden betaald, gelijk aan nul.</p>
      <p sl="hu">Het slechtste scenario is natuurlijk niet altijd naar onze zin, maar de essentie is dus juist dat de kans heel gering is dat er via deze begrotingsregel daadwerkelijk met gelden moet worden geschoven. Waarom moet die regel er dan überhaupt in voorkomen? En waarom nu al, in de begroting van 2010? Omdat het onderwerp waar we het hier over hebben onderdeel vormt van het plan dat de Europese Unie heeft uitgewerkt voor de oplossing van financiële crises van landen die in de toekomst in de problemen komen.</p>
      <p sl="hu">Dit is het element dat in de eerste plaats betrekking heeft op de begroting van het Parlement en de Europese Unie, en daar zit een bovengrens aan die voor de periode tot 2014 niet hoger mag zijn dan 60 miljard euro. Deze 60 miljard is dus een vaste bovengrens. Waarom moeten we dit nu doen? Om een boodschap af te geven. Een boodschap aan de markt. Een boodschap aan degenen die eraan twijfelen of we landen die in de toekomst in de problemen komen wel willen helpen. Nu is hier geen behoefte aan, dus het heeft geen zin bij deze regel nu een bedrag in te vullen, maar het is de moeite waard deze regel in te voegen, want als de nood aan de man is, kunnen we snel maatregelen treffen.</p>
      <p sl="hu">Deze lege regel is ook een boodschap aan lidstaten die zich zorgen maken over het feit dat we opnieuw geld van ze afnemen, om ze gerust te stellen dat dit niet aan de orde is. Dit gaat niet over Griekenland. Het gaat in de eerste plaats over de toekomst. Daarom is het niet juist als een lidstaat zich onttrekt aan deze solidariteit, daarbij refererend aan de vermeende of daadwerkelijke fouten van de Grieken. Het voorliggende plan is een plan voor solidariteit tussen de lidstaten, en zonder solidariteit, dames en heren, geen Europese Unie.</p>
    </intervention>
    <intervention id="2-599" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie . − Mevrouw de Voorzitter, het ontwerp van gewijzigde begroting nr. 7/2010 volgt op het besluit om een financieel stabilisatiemechanisme op te zetten, dat weer een reactie is op de dramatische ontwikkelingen in maart, april en mei op de financiële markten. Om die reden is het Europees financieel stabilisatiemechanisme opgezet – voor 60 miljard euro – als aanvulling op het reeds bestaande betalingsbalansmechanisme, met ongeveer dezelfde bedoeling.</p>
      <p sl="en">In antwoord op de vraag van László Surján wil ik zeggen dat er onder de normale, gewenste omstandigheden, zelfs als een Europees financieel stabilisatiemechanisme wordt geactiveerd, geen gevolgen zijn voor de begroting van de EU. Normale omstandigheden wil zeggen dat de begunstigde lidstaat die de lening ontvangt, deze ook weer terugbetaalt. Het wordt geactiveerd als een garantie, maar zonder financiële gevolgen voor de begroting.</p>
      <p sl="en">In het hoogst onwaarschijnlijke scenario – helaas geen kans van nul, maar wel een heel onwaarschijnlijk scenario – waarin een lidstaat zijn betalingsverplichtingen niet kan nakomen, moeten we ervoor zorgen dat de Europese Unie op tijd voorbereid is om haar wettelijke verplichtingen ten aanzien van kredietverstrekkers te vervullen.</p>
      <p sl="en">Dus we moeten voorbereid zijn op dit hoogst onwaarschijnlijke, slechte scenario. Dat is eenvoudig gezegd in zekere zin de gedachte van het ontwerp van gewijzigde begroting nr. 7/2010. Daarom hebben we, net als bij het betalingsbalansmechanisme, voorgesteld om een structuur op te zetten voor de nieuwe begrotingspost aan de uitgavenzijde van de begroting en daarmee overeenstemmend een nieuw begrotingsartikel aan de ontvangstenzijde van de begroting. Dit zijn ‘pro memorie’-vermeldingen – zoals ook bij het betalingsbalansmechanisme is gebeurd – met dezelfde logica. De achterliggende gedachte hiervan is dat we op elk moment voorbereid moeten zijn.</p>
      <p sl="en">Ik ben daarom verheugd dat het ontwerp van gewijzigde begroting nr. 7/2010 besproken is en door de Raad op 13 september al formeel is aangenomen. Nu hopen we dat ook het Parlement hiertoe zal besluiten.</p>
    </intervention>
    <intervention id="2-600" speaker_id="96979" name="Francesca Balzani" is_mep="True" mode="spoken">
      <p sl="it">namens de S&amp;D-Fractie . – Mevrouw de Voorzitter, dames en heren, de gewijzigde begroting, waarover we vandaag debatteren en in de komende dagen zullen stemmen, is een belangrijk document. Het markeert de laatste stap voor de implementatie van het Europees financieel stabilisatiemechanisme, dat in mei zo hard nodig was om de zware storm te kalmeren die de euro, en daarmee de Unie, had getroffen.</p>
      <p sl="it">Die storm heeft een zekerheid voortgebracht: er bestaan geen problemen van afzonderlijke lidstaten meer omdat individuele problemen onvermijdelijk problemen van iedereen worden, en daarom is een gemeenschappelijk antwoord nodig. Europa heeft de moed en de kracht gevonden om dit gemeenschappelijke antwoord te geven, waarover we vandaag feitelijk debatteren.</p>
      <p sl="it">Deze nieuwe begrotingslijn markeert een duidelijke grens. Het is de eerste stap in de richting van een nieuwe, gemeenschappelijke aanpak van het financiële beleid en, in de toekomst, ook van het economische beleid van de lidstaten betreffende de Europese begroting. Het is de eerste stap in de richting van dat geïntegreerde semester waarin de begrotingskeuzen van de afzonderlijke lidstaten en de communautaire begroting meer in detail worden vergeleken.</p>
      <p sl="it">Zo wordt de begroting weer het centrale instrument – dat altijd de essentiële verwezenlijking van het EU-beleid is geweest – en wordt zij herbevestigd als een essentieel middel voor de opbouw van Europa, ook na het Verdrag van Lissabon. Dat doet ons vooral weer onze aandacht richten op het belang van een gezond en verantwoord beheer van de openbare middelen als een essentiële voorwaarde voor echte ontwikkeling en voor een toekomst met echte Europese groei.</p>
    </intervention>
    <intervention id="2-601" speaker_id="96639" name="Isabelle Durant" is_mep="True" mode="spoken">
      <p sl="fr">namens de Verts/ALE-Fractie . – Mevrouw de Voorzitter, het klopt dat we hier vrij rustig aan het praten zijn over een aanpassing van de begroting voor 2010 en over de invoering van een begrotingslijn pro memorie, een zogenaamde technische wijziging. Iedereen weet echter dat we dit rustige debat, rustig in vergelijking met het vorige debat dat iets minder rustig is verlopen, mede te danken hebben aan een moedige en solidaire beslissing. De beslissing die genomen werd afgelopen mei, toen de spanning in de eurozone zeer hoog opliep.</p>
      <p sl="fr">Dat weekend hebben de staatshoofden en regeringsleiders immers het fameuze Europees financieel stabilisatiemechanisme ingesteld waardoor de Europese Unie geld kan lenen op de kapitaalmarkten om lidstaten die in moeilijkheden verkeren onder bepaalde voorwaarden een lening te verstrekken.</p>
      <p sl="fr">Het is echt dankzij die geest van solidariteit dat we garanties kunnen verstrekken in het belang van heel Europa en dat de Europese begroting een echte meerwaarde is. Dat is het goede voorbeeld.</p>
      <p sl="fr">Jammer genoeg volstond het huidige plafond van de eigen middelen, dat is vastgesteld op 1,23 procent van het bruto binnenlands product, niet om een uniek instrument te creëren. De bijdrage vanuit de begroting bedraagt slechts 60 miljard euro, de overige 444 miljard euro zijn afkomstig van een intergouvernementeel systeem, het ‘special purpose vehicle’, waarvoor de lidstaten van de eurozone zich garant stellen, en waaruit Slowakije zich trouwens onlangs heeft teruggetrokken.</p>
      <p sl="fr">Door de rust die vandaag heerst, kunnen we ongetwijfeld deze discussie voeren, maar ze verplicht ons vooral om verder te gaan en meer te doen in het kader van de toekomstige financiële vooruitzichten. In die zin denk ik dat we het plafond van de eigen middelen moeten verhogen zodat de Europese begroting een echte macro-economische rol kan spelen, en zowel een buffer kan vormen als Europese investeringsplannen en/of garantiemechanismen kan mogelijk maken naargelang de toestand van de Europese economie.</p>
      <p sl="fr">We zouden ook nieuwe financiële instrumenten moeten ontwerpen. In dat verband zouden euro-obligaties, in samenwerking met de Europese Investeringsbank, bijvoorbeeld een zeer goed instrument zijn.</p>
      <p sl="fr">Tot slot moeten we dringend nieuwe eigen middelen invoeren, zoals een heffing op financiële transacties, een koolstofheffing of een vennootschapsbelasting. Zo zouden we tegelijkertijd de bijdrage van de lidstaten op basis van hun bruto binnenlands product kunnen verlagen en zijn we af van die fameuze discussie over de nettobetalers.</p>
      <p sl="fr">Er wacht ons dus veel werk, in het bijzonder in de speciale commissie. Maar, commissaris, dit zijn ook zaken waarvoor we ons allemaal moeten willen inspannen.</p>
    </intervention>
    <intervention id="2-602" speaker_id="96954" name="Marta Andreasen" is_mep="True" mode="spoken">
      <p sl="en">namens de EFD-Fractie . – Mevrouw de Voorzitter, morgen gaan we stemmen over het ontwerp van gewijzigde begroting nr. 7/2010, dat ook de gevraagde garantie omvat die de EU biedt voor het Europees financieel stabilisatiemechanisme. Dit mechanisme, dat de Unie de mogelijkheid biedt geld te lenen op de kapitaalmarkten en daarmee lidstaten met financiële problemen leningen te verstrekken, brengt met zich mee dat als een lidstaat niet in staat is de lening terug te betalen, de Europese begroting wordt gebruikt om de schulden te betalen.</p>
      <p sl="en">Collega’s, ik wil u erop wijzen dat de borgen voor dit financiële stabilisatiepakket in feite de lidstaten zijn, waarvan de meeste zelf in een financiële crisis verkeren. We hebben het over 60 miljard euro. Dat is geen klein bedrag. Waar halen we het geld vandaan als we als borg onze garantie moeten nakomen?</p>
      <p sl="en">Hoe kunnen we voor een dergelijke gewijzigde begroting stemmen als de Commissie geen prioriteiten heeft gesteld voor de uitgaven vanuit de begroting ingeval de Europese Unie haar garantie moet nakomen? Willen we verantwoord handelen en de belangen van de kiezers verdedigen, dan moeten we tegen deze resolutie stemmen, zelfs als ons wordt verteld dat het risico klein is.</p>
    </intervention>
    <intervention id="2-603" speaker_id="96981" name="Franz Obermayr" is_mep="True" mode="spoken">
      <p sl="de">namens de NI-Fractie . – Mevrouw de Voorzitter, de steun aan Griekenland werd ons verkocht als een uitzondering op de no-bail-out -regel, op grond van artikel 136. Artikel 136 biedt echter geen grondslag voor het verlenen van krediet aan Griekenland, omdat dit uitsluitend maatregelen overeenkomstig de relevante bepalingen volgens de verdragen toestaat. Deze zijn in het Verdrag betreffende de werking van de Europese Unie niet alleen niet voorzien; ze zijn zelfs expliciet verboden. Met de bepaling wordt zodoende geen toestemming gegeven voor verdergaande maatregelen en dat was ook de conclusie die onder andere het Centrum voor Europese Politiek (CEP) in zijn rapport dienaangaande heeft getrokken. De ministers van Financiën van de eurozone hebben besloten om Griekenland te steunen met een krediet tegen gemiddeld 5 procent rente. Deskundigen van het CEP hebben echter aangetoond dat krediet dat tegen een politiek gemotiveerd rentetarief wordt verstrekt en dat lager is dan de rente op de markt, onrechtmatige steun is. De steun aan Griekenland was derhalve uiterst controversieel vanuit juridisch oogpunt, zo niet volstrekt ontoelaatbaar.</p>
      <p sl="de">Voor wat betreft de daadwerkelijke gevolgen, commissaris, wil ik u wijzen op het oordeel van de Duitse econoom Joachim Starbatty, die vrees ik helaas gelijk heeft: als de landen van de eurozone nog langer instaan voor de schulden van andere lidstaten, zal de euro over tien jaar niet meer bestaan. We moeten nu de ziekte uitroeien en niet alleen de wond met een zalfje insmeren. Eurolanden die hun schulden niet meer kunnen betalen, moeten weer concurrerend worden door uit de monetaire unie te stappen. Anders heeft de euro mijns inziens geen toekomst.</p>
    </intervention>
    <intervention id="2-604" speaker_id="1037" name="Reimer Böge" is_mep="True" mode="spoken">
      <p sl="de">Mevrouw de Voorzitter, de Raad heeft reeds de benen genomen – mogelijk vanwege de sterke kritiek bij het vorige agendapunt, hoewel de inhoud van het verslag-Surján iets heeft hersteld van hetgeen de Europese Raad in deze zware, lange nacht over het stabilisatiepakket heeft besloten. Nu heeft de commissaris gesproken over het onwaarschijnlijke geval dat er aanspraak wordt gemaakt op deze garanties met het oog op de Europese begroting. Als we optimistisch zijn, gaan we voorlopig uit van deze basisveronderstelling.</p>
      <p sl="de">Desalniettemin mogen we niet vergeten dat er wat betreft garanties reeds sprake is van drie onwaarschijnlijke gevallen in de Europese begroting: een leningfonds voor de Investeringsbank met iets meer dan 100 miljoen euro aan garanties. Voor de invoering van de euro hadden we de situatie dat alle lidstaten financiële ondersteuning van hun betalingsbalans konden krijgen, destijds met een plafond van 16 miljard euro. Na de invoering van de euro werd deze regeling beperkt tot niet-eurolanden en in de loop van de financiële crisis in 2009 werd het plafond voor niet-eurolanden tot 50 miljard euro verhoogd, waarvan op dit moment circa 9 à 10 miljard wordt benut.</p>
      <p sl="de">Nu is het met het Verdrag van Lissabon zo dat artikel 143 expliciet betrekking heeft op niet-eurolanden. Artikel 352 zou ongetwijfeld de meest geschikte rechtsgrondslag zijn geweest, maar dat zou betekend hebben dat het Parlement erbij betrokken had moeten worden – evenals een aantal nationale parlementen – en daarom was het waarschijnlijk moeilijk om daar in deze lastige situatie rondom de besluitneming op terug te grijpen. In dat opzicht was artikel 122 ongetwijfeld niet de meest geschikte rechtsgrondslag, maar het was politiek gezien wel de meest passende en ook eenvoudigste rechtsgrondslag zonder betrokkenheid van het Parlement.</p>
      <p sl="de">Er was duidelijke een lacune in onze regelingen, maar die heeft er niet toe geleid dat de Europese Unie in een tijd van crisis niet in staat was om op te treden. Dat kan ik accepteren. Desalniettemin betekent het besluit van de Europese Raad op basis van deze lastige rechtsgrondslag dat er – indien nodig – middelen worden benut in de marge tussen de limiet van de eigen middelen van de Unie en de limiet van het meerjarig financieel kader.</p>
      <p sl="de">Artikel 310 van het Verdrag stelt duidelijk dat er geen besluiten mogen worden genomen waarmee de limiet van de eigen middelen dan wel de limiet van het financieel kader wordt overschreden. Indien nodig zou er derhalve een herziening moeten worden doorgevoerd. Wat dat betreft heeft de Raad met het oog op het toekomstige debat over de vraag ‘Wat is de limiet van het meerjarig financieel kader?’ zelf een enorme stap gezet zonder de begrotingsautoriteit hierin te betrekken. Daarom zeg ik dat de toekomstige limiet van het meerjarig financieel kader de limiet van de eigen middelen zal zijn, en niets anders.</p>
      <p sl="de">Op basis van politiek verstand moeten wij het verslag aannemen, maar wij moeten stimuleren en ervoor vechten dat wij in de toekomst op een verstandige manier met elkaar discussiëren over de lacunes in regelingen die klaarblijkelijk aanwezig zijn, evenals over de vraag hoe het Parlement kan worden betrokken bij het dichten van deze lacunes. Ook dat moet onderdeel zijn van het gemeenschappelijk Interinstitutioneel Akkoord betreffende de begrotingsdiscipline op basis van het Verdrag van Lissabon.</p>
    </intervention>
    <intervention id="2-605" speaker_id="96802" name="Jacek Włosowicz" is_mep="True" mode="spoken">
      <p sl="pl">We hebben het vandaag over een mechanisme voor financiële stabilisatie in Europa, en we hebben het over een gewijzigde begroting. Dit zijn stappen die in elk geval de veiligheid en betrouwbaarheid van het financiële stelsel in Europa moeten vergroten. Deze maatregelen zijn op dit moment hard nodig om nog grotere financiële problemen in de toekomst te voorkomen. Ik hoop dat de vandaag besproken maatregelen effectief zullen zijn en als het ware als medicijn zullen dienen dat de symptomen bestrijdt. Dit medicijn zal de oorzaken echter niet wegnemen, en die zijn nu juist het grootste probleem van de afgelopen maanden. Zonder fundamentele wijzigingen in het Europese financiële stelsel zijn de voorgestelde maatregelen slechts een lapmiddel.</p>
      <p sl="pl">We moeten daarom fundamentele veranderingen aanbrengen, opdat de Europese financiën solider en transparanter worden en wij als Parlement niet steeds als brandweer moeten fungeren die wordt opgetrommeld om het vuur te blussen. Dergelijke maatregelen zijn slechts een hulpmiddel, niet de basis voor toekomstige definitieve maatregelen.</p>
    </intervention>
    <intervention id="2-606" speaker_id="97016" name="Angelika Werthmann" is_mep="True" mode="spoken">
      <p sl="de">Mevrouw de Voorzitter, dames en heren, teneinde de financiële stabiliteit van de eurozone veilig te stellen, wordt er nu een pakket maatregelen geïntroduceerd. De vraag die mij in dit verband bezighoudt is: waar moet het geld vandaan komen in het geval dat een lidstaat daar tegen de verwachting in aanspraak op maakt?</p>
      <p sl="de">Commissaris, u spreekt van voorzichtigheid. Om ervoor te zorgen dat een dergelijke gebeurtenis slechts een hypothetische situatie blijft, wil ik dringend verzoeken maatregelen te nemen die de lidstaten zodanig afschrikken dat ze er alles aan doen om nooit in deze situatie terecht te komen.</p>
    </intervention>
    <intervention id="2-607" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik wil ten aanzien van deze kwestie een paar kleine puntjes verduidelijken voor mevrouw Andreasen. Het ontwerp van gewijzigde begroting nr. 7/2010 omvat geen garanties van de lidstaten, dat behoort tot het andere deel. Waar de lidstaten garant voor staan, is 440 miljard euro aan bilaterale leningen. Wat de structuur van de begroting betreft: deze is gekopieerd van het betalingsbalansmechanisme. Ook deze vraag is al eerder gesteld.</p>
      <p sl="en">Dit is een typische opstelling voor begrotingsposten die betrekking hebben op het verstrekken van leningen zonder een specifiek gekwantificeerd garantiefonds. Daarom is de post pro memorie. Als er behoefte aan nieuw geld ontstaat – tot dusver is hiervoor het betalingsbalansmechanisme ingeschakeld voor Hongarije, Letland en Roemenië voor een bedrag van 14,6 miljard euro – zal de Commissie met een voorstel komen over de benodigde kredieten in de vorm van een overdracht of een gewijzigde begroting.</p>
      <p sl="en">Zo ziet de werking van het mechanisme eruit, maar er is niets nieuws aan – het is enkel een uitbreiding van het bestaande betalingsbalansmechanisme voor de landen van de eurozone – en ik ben het met Reimer Böge eens dat dit een zeer flexibele interpretatie van het Verdrag van Lissabon is.</p>
    </intervention>
    <intervention id="2-608" speaker_id="23820" name="László Surján" is_mep="True" mode="spoken" role="rapporteur">
      <p sl="hu">In de eerste plaats ben ik dank verschuldigd aan de fracties die dit voorstel steunen, want ik ben van mening dat het voorstel daadwerkelijk de veiligheid dient. Maar ook de kritische kanttekeningen zijn terecht, waarin erop wordt gewezen dat we hier een pakket hebben van ongeveer 800 miljard euro waarvan het Parlement 60 miljard in overweging kan nemen en kan behandelen.</p>
      <p sl="hu">Het is een beetje alsof het Parlement niet opereert binnen de kaders van het Verdrag van Lissabon of zelfs überhaupt nog niet bestaat. Maar deze 60 miljard is onze taak en in dit opzicht wil ik nogmaals duidelijk maken dat de toezeggingen betrekking hebben op de lidstaten in de eurozone. Als we dus de woorden van een spreker die hier nee tegen zegt en de belangen van zijn of haar eigen kiezers verdedigt, zo mogen opvatten dat het Verenigd Koninkrijk binnenkort lid wordt van de eurozone, dan moet deze dag met bijzondere vreugde en met rode letters in de geschiedenis van de Europese Unie worden bijgeschreven.</p>
      <p sl="hu">In tegenstelling tot vele anderen geloof ik namelijk wel in de eurozone, en ik zou graag zien dat mijn land binnenkort ook een betalingsverplichting op zich moet nemen in dit reddingsplan. Ik hoop van harte dat de waarschijnlijkheid dat er een beroep zal worden gedaan op deze garantieverstrekking daadwerkelijk nul of een waarde in de buurt daarvan is, want lidstaten nemen een enorm risico als ze hun betalingsverplichting na de reddingsactie niet nakomen.</p>
      <p sl="hu">Als ik het me goed herinner, maakt het Verdrag van Lissabon in bepaalde gevallen zelfs verwijdering uit de eurozone mogelijk. Het niet nakomen van financiële verplichtingen zou een fout van een zodanig kaliber zijn dat zelfs deze sanctie zou moeten worden overwogen. Ik denk dat dit de garantie is waar een andere spreker om vroeg. Ik dank u nogmaals voor uw eervolle aandacht en ik vraag u dit verslag morgen te steunen. Laten we ook hiermee veiligheid bieden aan de burgers van Europa!</p>
    </intervention>
    <intervention id="2-609" speaker_id="4544" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen (woensdag 22 september 2010) om 12 uur plaats.</p>
      <a text="(De vergadering wordt om 18.35 uur onderbroken en om 19.00 uur hervat)"/>
    </intervention>
  </section>
  <section id="creitem22" title="13. Vragenuur (vragen aan de Commissie)">
    <intervention id="2-612" speaker_id="1405" name="De Voorzitter" is_mep="True" mode="spoken">
      <p sl="nl">Aan de orde is het vragenuur (B7-0462/2010).</p>
      <p sl="nl">Wij behandelen een reeks vragen aan de Commissie.</p>
      <p sl="nl">Eerste deel</p>
    </intervention>
    <intervention id="2-614" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Geweld tegen vrouwen vormt een schending van grondrechten, en de Commissie herhaalt nog eens dat zij het waarborgen van respect voor de grondrechten als een van haar kerntaken ziet.</p>
      <p sl="en">Geweld tegen vrouwen kan niet worden gerechtvaardigd op grond van gewoonten en tradities of uit religieuze motieven. De Commissie wil zich blijven inzetten om geweld tegen vrouwen uit te bannen. Dit blijkt ook uit de mededeling van de Commissie van april 2010 over het programma van Stockholm, waarin de nadruk wordt gelegd op de bescherming van de slachtoffers van misdrijven, onder wie vrouwelijke slachtoffers van geweld en genitale verminking.</p>
      <p sl="en">De Commissie werkt momenteel aan haar strategie ter bestrijding van geweld tegen vrouwen, en respecteert hierbij de toezeggingen die zijn gedaan in het actieplan voor de tenuitvoerlegging van het programma van Stockholm. In de eerste helft van 2011 wil de Commissie een strategie voor de bestrijding van geweld tegen vrouwen formuleren. Preventie- en bewustmakingsactiviteiten zullen in de strategie van de Commissie centraal staan.</p>
      <p sl="en">Afgelopen maart heeft de Commissie haar inspanningen om gendergelijkheid te bevorderen en geweld tegen vrouwen te bestrijden kracht bijgezet door een Vrouwenhandvest te presenteren. Zoals besproken tijdens de plenaire vergadering van het Europees Parlement op 15 juni, wordt in het handvest voorgesteld een gecoördineerd en effectief beleidskader op te zetten om geweld tegen vrouwen aan te pakken.</p>
      <p sl="en">We willen absoluut onze inzet vergroten, met wetgeving en zachte maatregelen, om geweld tegen vrouwen, waaronder de genitale verminking van vrouwen, uit te bannen, en alle middelen gebruiken die de EU ter beschikking staan. Vicevoorzitter Reding heeft vandaag de strategie inzake gelijkheid tussen mannen en vrouwen aangekondigd. In deze strategie staan uitgebreide maatregelen ter bestrijding van geweld tegen vrouwen centraal.</p>
      <p sl="en">De Commissie ziet een nauw verband tussen de beleidsterreinen ‘geweld tegen vrouwen’ en ‘rechten van slachtoffers’. De bescherming van vrouwelijke slachtoffers van geweld zal veel baat hebben bij alle maatregelen uit het pakket inzake rechten van slachtoffers.</p>
      <p sl="en">De Commissie staat positief tegenover de goedkeuring van resoluties van het Parlement over geweld tegen vrouwen en over gelijkheid van vrouwen en mannen, waaronder de resolutie van het Parlement over de uitbanning van geweld tegen vrouwen. De Commissie heeft nota genomen van het voorstel van het Parlement voor een richtlijn betreffende de bestrijding en preventie van geweld tegen vrouwen. Een van de studies die momenteel worden uitgevoerd, betreft een haalbaarheidsstudie naar de mogelijkheden en kansen voor en behoeften aan wetgeving op Europees niveau ter bestrijding van op gender gebaseerd geweld en geweld tegen kinderen. De resultaten van deze studie en andere studies die momenteel lopen, zullen worden gepresenteerd tijdens de speciale conferentie op hoog niveau over geweld tegen vrouwen, die de Commissie in samenwerking met het Belgische voorzitterschap op 25 en 26 november 2010 in Brussel organiseert.</p>
    </intervention>
    <intervention id="2-615" speaker_id="96681" name="Vilija Blinkevičiūtė" is_mep="True" mode="spoken">
      <p sl="lt">Mijnheer de Voorzitter, commissaris, dank u voor uw uitvoerige antwoord op mijn vraag, maar er is nog altijd een gebrek aan betrouwbare en vergelijkbare informatie op zowel nationaal als EU-niveau waarmee de werkelijke huidige situatie aangaande geweld tegen vrouwen kan worden geëvalueerd.</p>
      <p sl="lt">Heeft de Commissie een actieplan opgesteld voor het verzamelen van statistische gegevens en het beheren van statistieken, teneinde aan vergelijkbare gegevens over geweld tegen vrouwen in de hele EU te komen? Als we de werkelijke situatie niet kennen, zal er beslist niets veranderen in de lidstaten.</p>
    </intervention>
    <intervention id="2-616" speaker_id="96981" name="Franz Obermayr" is_mep="True" mode="spoken">
      <p sl="de">Vrouwen zwijgen uit angst vaak over huiselijk geweld. Het is bekend dat dit met name in islamitische landen als Turkije een toenemend probleem is. Volgens schattingen van Amnesty International heeft een derde tot de helft van alle vrouwen in dat land te lijden onder lichamelijk geweld binnen hun gezin.</p>
      <p sl="de">Mijn vraag is nu of bij de voorbereiding van deze studie ook is overwogen om over de grenzen van de EU heen te kijken en of in dit verband ook problemen op het gebied van huiselijk geweld in Turkije zijn belicht.</p>
    </intervention>
    <intervention id="2-617" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Ook ik onderschrijf volledig het belang van het verzamelen van betrouwbare gegevens en het ontwikkelen van geschikte indicatoren op dit gebied. Ik kan u verzekeren dat het verzamelen van gegevens en het ontwikkelen van geschikte indicatoren deel zal uitmaken van de strategie waarover ik het in mijn inleidende antwoord had.</p>
      <p sl="en">Ik kan de leden van het Parlement ook verzekeren dat we zowel interne als externe kwesties zullen aanpakken als we het hebben over de uitbanning van geweld tegen vrouwen. Met name in landen waarmee de Commissie toetredingsonderhandelingen voert of ander intensieve contacten onderhoudt, kunnen we deze kwesties intensief onder de aandacht brengen.</p>
    </intervention>
    <intervention id="2-618" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 22 van Marian Harkin (H-0414/10)</p>
      <p sl="nl">Betreft: Verordening (EG) nr. 1083/2006</p>
      <p sl="nl">Kan de Commissie, gelet op Verordening (EG) nr. 1083/2006 en gezien de gevolgen van de heersende economische crisis – in combinatie met de gevolgen van de globalisering voor de werkgelegenheid in de gehele EU – aangeven welke concrete maatregelen en controlemiddelen zij heeft ingesteld om te garanderen dat een bedrijf dat werknemers ontslaat in de ene lidstaat, in een andere lidstaat gedurende de laatste vijf jaar geen enkele vorm van subsidie uit de structuurfondsen heeft ontvangen?</p>
    </intervention>
    <intervention id="2-619" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Ik bedank de geachte afgevaardigde voor haar vraag. Zoals u weet vallen de structuurfondsen, zoals het Europees Fonds voor Regionale Ontwikkeling en het Europees Sociaal Fonds, onder gedeeld beheer.</p>
      <p sl="en">De door de lidstaat aangewezen managementautoriteit is verantwoordelijk voor het beheer en de tenuitvoerlegging van operationele programma’s. De managementautoriteiten moeten ervoor zorgen dat acties aan de hand van de voor het operationele programma geldende criteria voor medefinanciering en in overeenstemming met de nationale en EU-voorschriften worden geselecteerd.</p>
      <p sl="en">Verordening (EG) nr. 1083/2006 houdende algemene bepalingen inzake het Europees Fonds voor Regionale Ontwikkeling, het Europees Sociaal Fonds en het Cohesiefonds bevat twee verwijzingen naar verplaatsing.</p>
      <p sl="en">De eerste staat in overweging 42: “Bij de beoordeling van belangrijke productieve investeringsprojecten moet de Commissie over alle nodige informatie beschikken om na te gaan of de financiële bijdrage uit de fondsen niet leidt tot een aanzienlijk banenverlies op bestaande locaties in de Europese Unie, teneinde te garanderen dat communautaire financiering niet bijdraagt aan verplaatsing binnen de Europese Unie”.</p>
      <p sl="en">De tweede verwijzing staat in artikel 57, waarin wordt bepaald dat managementautoriteiten of lidstaten erop moeten toezien dat medegefinancierde investeringen ten minste vijf jaar na de voltooiing van de actie gehandhaafd blijven.</p>
      <p sl="en">Wanneer een actie niet aan deze voorwaarde voldoet, dient de EU-bijdrage te worden teruggevorderd. Managementautoriteiten moeten de Commissie in hun jaarverslag in kennis stellen van de acties die niet voldeden aan de voorwaarden voor behoud van de investering waarin dat artikel voorziet, en de Commissie stelt op haar beurt de andere lidstaten in kennis.</p>
      <p sl="en">De Commissie en de lidstaten dienen erop toe te zien dat ondernemingen waartegen een terugvorderingsprocedure loopt of heeft gelopen omdat zij een productieactiviteit binnen een lidstaat hebben verplaatst of naar een andere lidstaat hebben overgebracht, geen bijdrage uit de fondsen krijgen.</p>
      <p sl="en">De Commissie wordt in haar toezicht op herstructureringsactiviteiten bijgestaan door de Europese Stichting tot verbetering van de levens- en arbeidsomstandigheden met de Europese herstructureringsmonitor. In het geval van steunregelingen geldt de aanvullende voorwaarde dat investeringen voor een periode van vijf jaar gehandhaafd moeten blijven voor regionale investerings- en werkgelegenheidssteun. De Commissie heeft een online zoekinstrument voor staatssteun opgezet waarmee de gebruiker informatie over geregistreerde steunmaatregelen en groepsvrijstellingszaken kan vinden.</p>
      <p sl="en">Tot slot moeten lidstaten die fondsen van de Europese Unie gedeeld beheren overeenkomstig de publiciteitsvoorschriften een lijst publiceren van de begunstigden van acties en het bedrag aan overheidsgeld dat deze ontvangen.</p>
      <p sl="en">Informatie over de begunstigden van het ESF staat op de website van het Fonds. Deze site bevat tevens links naar de websites van het Sociaal Fonds in de lidstaten.</p>
    </intervention>
    <intervention id="2-620" speaker_id="28116" name="Marian Harkin" is_mep="True" mode="spoken">
      <p sl="en">Dank u, commissaris, voor uw zeer uitgebreide antwoord. Coherentie in ons industriebeleid is van groot belang.</p>
      <p sl="en">Ik heb nog één specifieke vraag voor u. U had het over overweging 42, en u zei dat communautaire financiering niet bijdraagt aan verplaatsing en dat medefinanciering van investeringen vijf jaar gehandhaafd moet blijven. Hoe kan echter worden gecontroleerd wat er gebeurt nadat de financiering is verstrekt, en kan ervoor worden gezorgd dat het bedrijf in kwestie geen medewerkers ontslaat in een van de overige 26 lidstaten? Zijn er controlemechanismen om te zien of dat gebeurt, en als dat het geval is, wat zijn dan de consequenties?</p>
    </intervention>
    <intervention id="2-621" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Er zijn mechanismen en er wordt toezicht uitgeoefend. Het ESF is in alle lidstaten actief, en de verschillende bureaus communiceren met elkaar. Daarom beschikken we over de mogelijkheid om zicht te houden op wat er in de verschillende lidstaten gebeurt, en als er iets misgaat, kunnen we die informatie doorspelen en zo nodig corrigerende maatregelen treffen.</p>
    </intervention>
    <intervention id="2-622" speaker_id="1405" name="De Voorzitter" is_mep="True" mode="spoken">
      <p sl="nl">Daar de vraagsteller afwezig is, komt vraag nr. 23 te vervallen.</p>
      <p sl="nl">Deel twee</p>
    </intervention>
    <intervention id="2-624" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie . − Er zijn diverse redenen om naar de energieprijzen te kijken en de algemene stijging van de afgelopen tijd te analyseren. De Commissie heeft binnen het kader van het Europees mededingingsrecht steeds een aantal maatregelen genomen, meest recentelijk in het geval van de Duitse bedrijven E.ON en RWE bij stroom en gas, bij GDF voor gas en bij Zweedse bedrijven ten aanzien van interconnecties. Wij zijn van mening dat deze een matigend effect op de energieprijzen in Europa zullen hebben.</p>
      <p sl="de">Begin deze maand had ik de gelegenheid om de energieministers er uitdrukkelijk op te wijzen dat de voorschriften voor de interne energiemarkt specifiek de bescherming van consumenten tot doel hebben en dat wij er alles aan willen doen om de gemeenschappelijke verplichtingen ten aanzien van kwaliteit en prijzen duidelijk te definiëren – transparant, niet discriminerend en controleerbaar.</p>
      <p sl="de">Over het algemeen zijn nationale voorschriften bepalend voor afrekeningen van burgers, zodat lidstaten verantwoordelijk zijn voor de inhoud, opbouw en structuur van afrekeningen en deze dienovereenkomstig kunnen samenstellen. De kwestie van jaarafrekeningen wordt in het Energieforum voor de burger besproken met het oog op de uitwisseling van beste praktijken en vergelijkend onderzoek. Wij hebben daar een werkgroep opgericht die moet onderzoeken wat de beste oplossingen zijn voor afrekeningskwesties. Het bijbehorende verslag is algemeen toegankelijk.</p>
      <p sl="de">Het derde pakket voor de interne energiemarkt bevat tevens nieuwe bepalingen ten aanzien van de frequentie waarmee meterstanden moeten worden opgenomen en ten aanzien van slimme verbruiksmeting. Beide zaken willen wij bevorderen. Er is drie jaar geleden een openbare raadplegingsprocedure in gang gezet met als titel “Naar een Europees Handvest betreffende de rechten van de energieconsument”. De rechten van consumenten zijn in diverse richtlijnen en vele nationale uitvoeringsmaatregelen geregeld en wettelijk bindend gemaakt. Wij zullen samen met de energieministers aan deze kwestie blijven werken.</p>
    </intervention>
    <intervention id="2-625" speaker_id="1405" name="De Voorzitter" is_mep="True" mode="spoken">
      <p sl="nl">Ik wil u er alleen op wijzen dat we de vergadering om 20.30 uur moeten sluiten. Daarom zullen we waarschijnlijk de vragen van de heer Tarabella, mevrouw Ţicău, de heer Chountis en de heer Iacolino kunnen behandelen, maar ik weet niet of we ook aan de andere zullen toekomen.</p>
    </intervention>
    <intervention id="2-626" speaker_id="29579" name="Marc Tarabella" is_mep="True" mode="spoken">
      <p sl="fr">Mijnheer de Voorzitter, commissaris, in een gisteren door de Nationale Bank van België gepubliceerde studie wordt aangetoond dat de elektriciteitsprijzen in België uiterst volatiel zijn, maar ook dat er voor de consument een ernstig gebrek aan transparantie is over de prijzen. De vele problemen die er sinds de liberalisering geweest zijn met producenten, worden volledig bevestigd. De Belgische federale toezichthouder heeft publiekelijk zijn bezorgdheid geuit over het gebrek aan concurrentie op deze markt.</p>
      <p sl="fr">Hierdoor wordt de behoefte aan een handvest voor de energieverbruiker – dat er volgens u binnen drie jaar komt – alleen maar groter, opdat de liberalisering eindelijk niet langer leidt tot allerlei misbruik van de consument. Mogen we hopen dat u zult besluiten de invoering van een handvest voor de consument te bespoedigen?</p>
    </intervention>
    <intervention id="2-627" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Ik wil het graag hebben over de transparantie van de energierekening voor Europese huishoudens, en u vragen of u van plan bent een gemeenschappelijk kader op te stellen en aanbevelingen te doen voor de minimale informatie die een energierekening moet bevatten, zodat consumenten deze niet alleen snel begrijpen maar ook voldoende helder vinden.</p>
    </intervention>
    <intervention id="2-628" speaker_id="96981" name="Franz Obermayr" is_mep="True" mode="spoken">
      <p sl="de">Mijnheer de Voorzitter, commissaris, het is uiteraard geweldig dat u voor een transparante benadering kiest – of beter gezegd, dat het gebrek aan transparantie wordt aangepakt; want zonder transparantie is er geen gezonde concurrentie mogelijk en zonder gezonde concurrentie zijn er geen tevreden consumenten. Mijn vraag is nu de volgende. Enkele gasnetbeheerders weigeren om hun maximale capaciteit ter beschikking te stellen om concurrenten en andere spelers de toegang tot de markt te bemoeilijken. Gaat de Commissie maatregelen nemen om hier een einde aan te maken en zo ja, in welke vorm?</p>
    </intervention>
    <intervention id="2-629" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie . − Al uw vragen zijn terecht en belangrijk en duiden erop dat wij ons doel nog niet hebben bereikt. De liberalisering van de energiemarkt heeft alleen zin als er concurrentie is, als er transparantie is en als verbindingen mogelijk zijn van de plaats van productie naar de plaats van verbruik. Met onze pakketten voor de interne markt zijn we daarom op de goede weg. Door middel van een aantal niet-nakomingsprocedures wijzen wij de lidstaten erop waar zij nog niet aan hun uitvoeringsplichten hebben voldaan. Hopelijk zullen we met het tweede pakket voor de interne markt binnen afzienbare tijd ons doel hebben bereikt. Wat betreft het derde pakket voor de interne markt wachten wij het komend voorjaar af. Dan moeten alle lidstaten aangeven hoe en wanneer de tenuitvoerlegging voltooid zal zijn.</p>
      <p sl="de">Er is opgemerkt dat enkele bestaande leidingen nog steeds niet volledig worden benut hoewel er voldoende vraag bestaat, met andere woorden: dat partijen worden uitgesloten van het gebruik ervan. Wij zouden hier graag nadere informatie over ontvangen. Ten aanzien van de toegang van derden tot het netwerk zullen wij onvermoeibaar diegenen vervolgen die ons belemmeren in onze gezamenlijke inspanningen om elke leiding voor iedereen onder dezelfde voorwaarden toegankelijk te maken. Dat geldt ook voor gas, waar ten aanzien van de netwerken nog veel valt in te halen.</p>
      <p sl="de">Over andere kwesties zullen wij begin volgend jaar een tussentijds verslag over de interne markt presenteren waarin belicht zal worden waar wij naartoe moeten en waar wij naartoe willen, zodat iedereen – zowel bij de betrokken ondernemingen als in de nationale politiek en in het Parlement – zich ervan bewust wordt dat er met betrekking tot gas en stroom veel over de interne markt wordt gepredikt, maar dat dit in de dagelijkse praktijk wordt tegengesproken en niet ten uitvoer wordt gebracht.</p>
      <p sl="de">Transparantie bij afrekening – dat is precies wat wij willen. Het hangt van de lidstaten af of dit adequaat ten uitvoer wordt gelegd en wij streven ernaar dat dit werkelijkheid wordt. Mijns inziens behoort naast het aspect interne markt ook het aspect consumenteneducatie en -informatie, evenals huishoudelijke technologie voor consumenten daarbij, met inbegrip van het sleutelbegrip smart metering . Al deze drie aspecten – voortdurende huishoudelijke controle, de nodige competentie en concurrentie – zijn de drie factoren waarmee wij tegemoet kunnen komen aan de belangen van consumenten in de interne markt.</p>
    </intervention>
    <intervention id="2-630" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 25 van Silvia-Adriana Ţicău (H-0417/10)</p>
      <p sl="nl">Betreft: Regionale samenwerking op energiegebied</p>
      <p sl="nl">De Commissie heeft aangekondigd dat zij in 2010 een mededeling zal opstellen die aanbevelingen en goede praktijken zal bevatten wat initiatieven voor regionale samenwerking op energiegebied betreft. Zij zal dit jaar tevens een verslag publiceren over de tenuitvoerlegging van het Europees economisch herstelplan, dat o.a. een evaluatie zal bevatten van de stand van uitvoering van de projecten op energiegebied.</p>
      <p sl="nl">Kan de Commissie mededelen of de initiatieven voor regionale samenwerking op energiegebied de ontwikkeling van “intelligente” energie-infrastructuur (smart grids) op macroregionaal niveau zullen omvatten, teneinde bij te dragen aan de vermindering van het energieverbruik en het gebruik mogelijk te maken van hernieuwbare energiebronnen in een gedecentraliseerd systeem?</p>
      <p sl="nl">Kan zij tevens mededelen wanneer het College van commissarissen bovengenoemde mededeling zal aannemen, rekening houdend met het feit dat de lidstaten hun operationele programma’s in 2010 zullen kunnen aanpassen?</p>
    </intervention>
    <intervention id="2-631" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie . − Mijnheer de Voorzitter, geachte afgevaardigden, we verwelkomen uw interesse voor de ontwikkeling van een intelligente energie-infrastructuur, zogenaamde smart grids . We hebben nog maar weinig ervaring met smart grids en de resultaten van onze onderzoeken moeten daarom met enige voorzichtigheid worden geïnterpreteerd. Een onderzoek in opdracht van de Commissie kwam twee jaar geleden tot de conclusie dat smart grids het primaire energieverbruik in de energiemarkt van de EU binnen tien jaar met bijna negen procent zouden kunnen verminderen. Op basis van onze gemiddelde elektriciteitsprijzen zou dit leiden tot een besparing van bijna 7,5 miljard euro per jaar. Daarnaast zien we voordelen op het gebied van techniek en veiligheid voor de markt en de consumenten. Door intelligente monitoring kunnen met smart grids de elektriciteitsstromen beter worden gevolgd, waardoor netwerkverliezen teruggebracht kunnen worden en de betrouwbaarheid van de netwerken toeneemt. Ook kunnen de consumenten hun eigen energieverbruik beter controleren en beheren.</p>
      <p sl="de">Deze voordelen hebben hun prijs. Daarom zijn omvangrijke investeringen noodzakelijk, zowel in de publieke als de particuliere sector. Enkele lidstaten hebben eerste stappen gezet om de netwerken in te richten. Zweden en Italië bijvoorbeeld hebben bijna 100 procent van hun klanten reeds uitgerust met intelligente meetsystemen. We hebben proefprojecten in Frankrijk, Duitsland, Nederland, Spanje en het Verenigd Koninkrijk.</p>
      <p sl="de">De Commissie steunt de invoering van een intelligente meettechniek en de ontwikkeling van bijbehorende netwerken tot een grotere schaal dan die waarin de nieuwe richtlijn voorziet. Hiertoe hebben we in november vorig jaar een werkgroep voor smart grids ingesteld. Vertegenwoordigers van de sector, de toezichthouders en de consumentenorganisaties controleren de doelmatigheid, we controleren stimuleringsmaatregelen en vereisten, we bepalen waar er een behoefte ontstaat aan welke regelgeving en we gaan na of verdere technische normen hiervoor zinvol zijn. We zullen volgend jaar het resultaat van de werkgroep ook hier in het Parlement presenteren.</p>
      <p sl="de">De door de geachte afgevaardigde genoemde mededeling over regionale initiatieven heeft meerdere doelen en is niet alleen gericht op smart grids . Het doel van de aanstaande mededeling van de Commissie hierover is om de regelgevende instanties van de lidstaten en andere actoren te raadplegen over de opvattingen van de Commissie met betrekking tot regionale netwerken voor elektriciteit en aardgas. Met andere woorden, we willen zorgen voor evenwicht binnen de doelstellingen, taken, de betrokken regio’s en beheer van de regionale initiatieven. Daarbij moet ook de rol worden benadrukt van het Europees Agentschap voor de samenwerking tussen energieregelgevers, dat in het voorjaar van volgend jaar zijn werk begint.</p>
      <p sl="de">Al met al willen we de Europese energiedoelstellingen niet slechts in heel Europa, maar ook binnen regionale samenwerkingsverbanden bereiken. Dit ondersteunen we met onze maatregelen uitdrukkelijk.</p>
    </intervention>
    <intervention id="2-632" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Gezien het feit dat intelligente energie-infrastructuur ook een grote bijdrage zal leveren aan het verhogen van de energie-efficiëntie en gebieden zal helpen identificeren die grote hoeveelheden energie consumeren of waar de energie-infrastructuur onderontwikkeld of niet aanwezig is, wil ik u vragen welke investeringen u overweegt. Ik doel hierbij niet alleen op de tussentijdse herziening maar ook op de toekomstige financiële vooruitzichten.</p>
    </intervention>
    <intervention id="2-633" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie . − Zoals u weet, zijn hiervoor in het Europees strategisch plan voor energietechnologie (SET-plan) middelen opgenomen. We zullen in de komende weken binnen de Commissie moeten beslissen – eerst terugblikkend en dan vooruitkijkend – of en waarvoor we zullen voorstellen om middelen in de begroting op te nemen voor investeringen in de energiesector en deze zullen we vervolgens voor advies en goedkeuring voorleggen aan het Parlement en de lidstaten. In het algemeen zou ik willen zeggen, zonder me oncollegiaal te willen opstellen, dat de middelen die in het SET-plan en in de conjunctuurprogramma’s zijn opgenomen, voortgezet moeten worden op die gebieden waar ze van waarde zijn gebleken. Dit wil zeggen dat ik zal strijden voor continue beschikbaarheid van middelen voor investeringen in infrastructuur, zowel Europabrede investeringen als investeringen om achterstanden in gemeenten en lokale begrotingen weg te werken, en ik reken daarbij op uw steun.</p>
    </intervention>
    <intervention id="2-634" speaker_id="1405" name="De Voorzitter" is_mep="True" mode="spoken">
      <p sl="nl">We gaan nu naar vraag nr. 26 van de heer Chountis, die zal worden behandeld door de heer Hadjigeorgiou. We komen waarschijnlijk ook nog toe aan de vraag van de heer Iacolino, maar ik vrees dat de vragen 28, 29, 30 en 31 schriftelijk beantwoord zullen worden. Mijn excuses aan de collega’s die hier of in hun kantoor aan het wachten zijn.</p>
    </intervention>
    <intervention id="2-636" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie . − U hebt het over de Griekse energiesector en de herstructurering daarvan. We kunnen ervan uitgaan dat door de openstelling van de markt voor mededinging de hulpbronnen efficiënter verdeeld worden en dat daardoor ook groei en arbeidsplaatsen binnen de energiesector veilig worden gesteld. Dit heeft tevens een effect op andere economische gebieden. Het is aan Griekenland om te beslissen hoe de Griekse energiesector binnen het kader van de wettelijke voorschriften van de EU voor de interne energiemarkt het beste kan worden geherstructureerd. De ‘ontbundeling’, die te maken heeft met het eigendom van het elektriciteitsnet en de herstructurering ervan, vormt daarbij een nuttige maatregel om mededinging te bevorderen. Ook in de huidige situatie kunnen er voor Griekenland begrotingstechnische redenen zijn om de netwerken gedeeltelijk of volledig te privatiseren. Hetzelfde geldt voor de afstoting van een deel van de bruinkool- en waterkrachtcentrales en van het staatselektriciteitsbedrijf. Zoals eerder gezegd gaat het daarbij om inkomsten en om mededinging. Hoe dit bereikt wordt op basis van EU-wetgeving is een aangelegenheid van de Griekse staat.</p>
      <p sl="de">Daarbij gaat het om passende compensatiemaatregelen voor het feit dat het Openbaar Elektriciteitsbedrijf als enige exploitant momenteel profiteert van de voordelen van de energiecentrales. Wat betreft de bruinkoolcentrales loopt Griekenland op dit moment achter op het uitvoeringsschema en zal en moet het land zijn verplichtingen vervullen, die voortvloeien uit de besluiten van de Commissie inzake mededinging. Binnen dit proces hebben wij met de regering in Griekenland een goede dialoog en dat vind ik belangrijk. De Griekse regering staat momenteel voor belangrijke taken op het gebied van de begroting en het valutabeleid. Daarom is er des te meer behoefte aan goede samenwerking binnen een partnerschap tussen EU-wetgeving en de Commissie enerzijds en de regering in Griekenland anderzijds.</p>
      <p sl="de">Wat de consumentenprijzen betreft, heeft de regering talrijke tariefcategorieën vastgelegd. Deze zijn niet uniform en houden in veel gevallen geen rekening met de groothandelsprijzen, dat wil zeggen de kosten voor het opwekken van de energie. Het Griekse ministerie is daarom bezig de prijzen te rationaliseren. Naar onze mening moeten de consumentenprijzen in het algemeen worden bepaald op grond van de kosten, om consumenten stimulansen voor energiebesparing te bieden en om energieleveranciers aan te moedigen de juiste investeringen te doen. De elektriciteitsprijzen zijn in Griekenland op dit moment zeer laag, deels vanwege de kostenefficiënte opwekking van energie in bruinkoolcentrales, de goedkope, met waterkracht opgewekte energie dankzij de zware regenval in de afgelopen twee jaar en de dalende vraag door de economische crisis. In de komende jaren zal er ook sprake zijn van andere factoren, zoals toenemend gebruik van dure brandstoffen, zoals gas, en stijgende milieukosten, zodat de prijzen in Griekenland zullen stijgen. Ook zullen de prijzen stijgen door een afnemende waterkrachtcapaciteit ten gevolge van normale jaarlijkse hoeveelheden regen. Dit zijn prijsopdrijvende factoren die niet afhankelijk zijn van de liberalisering van de markt.</p>
      <p sl="de">Gezien de structurele prijsopdrijvende factoren is het des te belangrijker dat de systemen zo efficiënt mogelijk worden gemaakt en dat alle prijsstijgingen voor bedrijven en particuliere huishoudens zo laag mogelijk worden gehouden.</p>
    </intervention>
    <intervention id="2-637" speaker_id="96907" name="Takis Chatzigeorgiou" is_mep="True" mode="spoken">
      <p sl="el">Mijnheer de Voorzitter, mijnheer de commissaris, in het geactualiseerde memorandum van het IMF en de EU voor Griekenland wordt vermeld dat de regering een instrument moet inzetten om te garanderen dat de door haar vastgestelde elektriciteitstarieven geleidelijk, en uiterlijk in juni 2013, de groothandelsprijzen weerspiegelen.</p>
      <p sl="el">Dat betekent dus dat wij van de Griekse regering verlangen dat zij de stroomprijs verhoogt ten koste van de consumenten, en met name van de kwetsbare groepen in de samenleving en de economie.</p>
      <p sl="el">Welke gevolgen zullen deze maatregelen op de productiviteit en ontwikkeling van Griekenland hebben? Zal Griekenland met deze maatregelen, dat wil zeggen met een verhoging van de tarieven, uit de crisis komen en aan de voogdij van het Internationaal Monetair Fonds ontkomen?</p>
      <p sl="el">En tot slot: net een week geleden ontvingen wij het antwoord van de heer Rehn over de explosieve stijging van de inflatie, die nu 5,6 procent bedraagt. Wat voor gevolgen zullen de bovengenoemde maatregelen voor de inflatie hebben?</p>
    </intervention>
    <intervention id="2-638" speaker_id="39317" name="Anni Podimata" is_mep="True" mode="spoken">
      <p sl="el">Mijnheer de Voorzitter, mijnheer de commissaris, in uw antwoord had u het over de ontbundeling van de transportsystemen. Ik zou u willen vragen om, als u dat kunt, ons te verzekeren dat Griekenland, net als alle lidstaten van de Europese Unie, vrij is om op basis van de geest en de letter van Richtlijn 72/2009 een van de drie gelijkwaardige modellen voor de ontbundeling van het transportsysteem te kiezen, en dat het niet aan de Commissie is om de lidstaten voor te schrijven welk van de drie modellen zij moeten overnemen.</p>
    </intervention>
    <intervention id="2-639" speaker_id="96900" name="Georgios Papanikolaou" is_mep="True" mode="spoken">
      <p sl="el">Mijnheer de commissaris, de Griekse elektriciteitsmaatschappij DEI is een winstgevend en relatief gezond bedrijf ondanks de aanzienlijke daling van de winst dit jaar, die hoofdzakelijk te wijten is aan de economische crisis en de verminderde consumptie.</p>
      <p sl="el">Ik heb een concrete vraag: heeft de Commissie, voordat zij tot deze voorstellen is gekomen, studies laten uitvoeren over de gevolgen van een dergelijk voorstel voor de plaats van het bedrijf op de energiemarkt alsook voor de werkgelegenheid en de winstgevendheid van het bedrijf?</p>
    </intervention>
    <intervention id="2-640" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie . − Ik volg de ontwikkeling in Griekenland met veel belangstelling en ook met respect, respect voor een regering die vanuit haar situatie naar voren kijkt, die vergaande maatregelen heeft getroffen – bezuinigingen, uitgavenbeperkingen, hervormingen – en die binnen een partnerschap met de Commissie en de Europese en wereldwijde instanties alles doet om de begroting te consolideren en zo een bijdrage te leveren aan een stabiele euro.</p>
      <p sl="de">We kijken natuurlijk naar het totale beeld. Het is echter duidelijk dat we nu niet de regels van de interne markt, die voor iedereen gelden, kunnen opschorten of voor enkele jaren een moratorium kunnen opleggen. Daarom is het niet zozeer mijn recht, maar mijn plicht om verder te gaan met de ontwikkeling in de richting van de interne markt, van monopolie naar liberalisering en mededinging, zodat de positie van de consument sterker wordt. De regels van de interne markt bestonden al lang voordat ik commissaris werd. Het concept van ontbundeling is al enige jaren oud. Ik moet het beleid dienovereenkomstig uitvoeren.</p>
      <p sl="de">Ik ben graag bereid om dit memorandum van overeenkomst niet restrictief maar pragmatisch te interpreteren, met andere woorden om de regering van Griekenland zo veel mogelijk speelruimte te laten bij het ontwikkelen van de markt en het treffen van maatregelen. Wat betreft ontbundeling schrijven we bijvoorbeeld niet voor dat de netwerken verkocht of afgestoten moeten worden. We eisen transparantie, we eisen dat degenen die tot nu toe eigenaar waren van netwerken en die nog steeds actief zijn binnen de energiesector, niet meer mogen ingrijpen in de operationele activiteiten van op het net aangesloten dochterondernemingen, zodat het toegankelijk is voor iedereen die het wil gebruiken, ook voor concurrenten op de gas- en elektriciteitsmarkt.</p>
      <p sl="de">Al met al probeert de Commissie rechtvaardig op te treden met het oog op de totale belangen en behoeften van Griekenland. Dit geldt niet alleen voor de begroting, maar ook voor de energiemarkt.</p>
    </intervention>
    <intervention id="2-641" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 27 van Salvatore Iacolino (H-0420/10)</p>
      <p sl="nl">Betreft: Olieboringen in Middellandse Zee</p>
      <p sl="nl">Enkele maanden na het voorval in de Golf van Mexico zou de Britse onderneming British Petroleum ingevolge een akkoord van 2007, al aanstalten maken om te beginnen met boringen voor vijf nieuwe oliebronnen in de Libische territoriale wateren, op circa 600 km van de kusten van Sicilië, Malta en Griekenland. Gezien de buitengewone biodiversiteit in de Middellandse Zee, een gesloten zee met relatief weinig uitwisseling met andere zeeën, vraag ik de Commissie mij op de volgende punten opheldering te verschaffen:</p>
      <p sl="nl">Is zij voornemens strenger toezicht te houden op olieboringen op zee, en op welke wijze? Acht zij het haalbaar om een moratorium in te stellen op boringen in de Middellandse Zee? Is zij van plan Libië aan te sporen om rekening te houden met grensoverschrijdende milieugevolgen?</p>
      <p sl="nl">Hoe denkt zij over strafrechtelijke regeling op Europees niveau van het delict “milieumisdrijf”, om gevaarlijke initiatieven in gebieden die voor de lidstaten belangrijk zijn, te ontmoedigen?</p>
      <p sl="nl">Ziet zij iets in de mogelijkheid om oliemaatschappijen die in Europa actief zijn, te binden aan een strenge gedragscode die mensen, het milieu en ondernemingsactiviteiten die mettertijd succesvol zijn ontwikkeld, zoals rond de Middellandse Zee het geval is, moet beschermen?</p>
    </intervention>
    <intervention id="2-642" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie . − Mijnheer de Voorzitter, geachte afgevaardigden, dames en heren, dit onderwerp staat zeer hoog op mijn agenda. We hebben onlangs op 7 juli tijdens de plenaire vergadering in het Parlement over vijf centrale speerpunten gesproken om bij offshorewerkzaamheden in Europa en omringende gebieden de best mogelijke veiligheid ter wereld te waarborgen. We onderzoeken momenteel welke maatregelen nodig en passend zijn. Eén aspect is toezicht en controle. We willen waarborgen dat binnen de EU de hoogste veiligheidsnormen consequent worden toegepast. Dit vereist nauwe samenwerking, nauwer dan momenteel het geval is met en tussen de nationale regelgevende instanties in de lidstaten, die op dit moment uitgebreide verantwoordelijkheden dragen en verantwoordelijk zijn voor inspecties, de voorschriften en de naleving ervan.</p>
      <p sl="de">We willen ervoor zorgen dat de lidstaten voor offshorewerkzaamheden uniforme controles uitvoeren die in heel Europa even strikt zijn. Ook de vergunningverlening voor offshorewerkzaamheden behoort krachtens de geldende wetgeving tot de bevoegdheid van de lidstaten. Voor de zomer heb ik aanbevolen om met betrekking tot offshorewerkzaamheden de nodige terughoudendheid in acht te nemen en lopende werkzaamheden of de verlening van vergunningen op te schorten, met name bij werkzaamheden onder extreme omstandigheden en voorwaarden. Enkele EU-lidstaten, waaronder Italië, hebben besloten om een dergelijke preventieve benadering te hanteren. De Commissie zal vervolgens maatregelen treffen om wereldwijd een zo groot mogelijke mate van veiligheid te garanderen. Het gaat in de eerste plaats om Europese regio’s, in het bijzonder de Middellandse Zee. We hebben op milieugebied gezamenlijke belangen, aangezien een ongeluk in wateren van de EU snel verwoestende gevolgen kan hebben voor de zuidelijke kusten van de Middellandse Zee of omgekeerd. We hebben daarom contact opgenomen met de bevoegde ministeries in Algerije en Libië en de ministers een actieve samenwerking op dit gebied voorgesteld. De ecologische kwaliteit van de Middellandse Zee kan niet in stukken worden gedeeld.</p>
      <p sl="de">De Commissie heeft als doel om wereldwijd hoge veiligheidsnormen voor te stellen. We hebben daarom discussies en contacten met Amerikaanse overheidsinstanties en de regering van de Verenigde Staten. Naar mijn oordeel moeten de Europese wettelijke voorschriften eenduidige aansprakelijkheidsregelingen bevatten. Op dit gebied zijn verbeteringen mogelijk, met name een uitbreiding van de geografische werkingssfeer van de bestaande milieuwetgeving, zodat aspecten zoals biodiversiteit en vervolgschade beter afgedekt kunnen worden. De richtlijn inzake de strafrechtelijke bescherming van het milieu zal vanaf het einde van dit jaar van toepassing zijn. Indien nodig, zullen we nadere wetgevingsvoorstellen indienen.</p>
      <p sl="de">Wat betreft een gedragscode voor bedrijven die actief zijn in het Middellandse Zeegebied, is het ons voornemen om er samen met de lidstaten voor te zorgen dat de sector alle passende maatregelen treft om de veiligheid te verbeteren, om de preventie tot de hoogste norm te ontwikkelen en om voor rampen noodplannen op te stellen. Dit geldt niet alleen voor Europese wateren, maar voor alle wateren, ook die welke aan de EU grenzen. We willen de vergunningsprocedures wat dit aspect betreft controleren en we moeten van de exploitant bewijs verlangen van zijn vermogen om met kritieke situaties om te gaan. Ook moeten we een bewijs van de financiële capaciteit verlangen, dat wil zeggen of een exploitant ook in het ergste geval de kosten van de schade kan dragen. Eventueel moet hiervoor een verzekeringsplicht worden ingevoerd.</p>
      <p sl="de">De Commissie zal over enkele weken een mededeling over de veiligheid van offshoreboringen naar olie en aardgas presenteren met maatregelen, zoals de eerder genoemde, om de Europese burgers en het milieu de hoogst mogelijke veiligheid te garanderen. We zullen de mededeling ook voorleggen aan de gespecialiseerde commissie van het Parlement, de Commissie industrie, onderzoek en energie (ITRE), en in dat verband zijn we graag bereid om over dit onderwerp in meer detail te overleggen.</p>
    </intervention>
    <intervention id="2-643" speaker_id="96818" name="Salvatore Iacolino" is_mep="True" mode="spoken">
      <p sl="it">Mijnheer de Voorzitter, commissaris, dames en heren, ik wil iets verduidelijken: ik erken dat de garanties die de commissaris heeft geboden, duidelijk positief zijn ontvangen. Maar, commissaris, denkt u niet dat verdere actie tegen de Libische autoriteiten kan worden ondernomen, zodat het moratorium waarover we hebben gedebatteerd werkelijk gestalte krijgt? En denkt u ook niet dat deze krachtige coördinatie nog indringender kan worden verwezenlijkt in het kader van het Actieplan voor de Middellandse Zee?</p>
    </intervention>
    <intervention id="2-644" speaker_id="2278" name="Paul Rübig" is_mep="True" mode="spoken">
      <p sl="de">Mijnheer de Voorzitter, commissaris, welke internationale instrumenten hebben wij tot onze beschikking om ook wereldwijd een mededingingsregeling en een vergunningsprocedure tot stand te brengen die voor iedereen dezelfde kansen maar ook dezelfde risico’s en kosten inhouden? We stellen vast dat we bij veel vergunningsprocedures eenvoudigweg niet meer in staat zijn om de nodige structuren te creëren. Het gaat ons dus om doeltreffende, snelle, maar ook adequate en grondige vergunningsprocedures en daarmee gaat het dus ook om de tijd die nodig is om projecten uit te voeren. Dit is van bijzonder groot belang.</p>
    </intervention>
    <intervention id="2-645" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">Ik zal niet in de gelegenheid zijn mijn vraag te stellen, maar ik ben ook zeer geïnteresseerd in de vorige vraag. Ik juich de inspanningen van de Europese Commissie toe om een adequaat versterkt wetgevend stelsel in te voeren op het gebied van milieubescherming en aangaande kwesties die verband houden met de exploitatie van aardolie in de Europese Unie.</p>
      <p sl="lt">De vraag is erg gelijksoortig: met wat voor soort probleem krijgt de Middellandse Zee te kampen? Mijn vraag heeft betrekking op de Oostzee en ook op derde landen die geen deel uitmaken van de Europese Unie. Ik vertrouw erop dat de Europese Unie haar doelstellingen zelf intern kan afhandelen, maar hoe zorgen we voor een dialoog met derde landen en kan de Europese Commissie op enigerlei wijze bevorderen dat afzonderlijke landen samenwerken met buurlanden?</p>
    </intervention>
    <intervention id="2-646" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie . − Het gaat er in eerste instantie om dat we, via de lidstaten of op Europees niveau, ons de wereldwijd technisch haalbare en hoogste normen eigen maken. Daarbij kan ik zeggen dat het Verenigd Koninkrijk reeds strenge normen en een hoog niveau van knowhow heeft. Hetzelfde geldt voor ons partnerland Noorwegen. In de mededeling willen we de lidstaten voorstellen om de geldende hoogste normen voor vergunningen, operationele veiligheid, noodplannen, personeelsopleiding en -nascholing in Europa als algemeen bindend te erkennen.</p>
      <p sl="de">Ten tweede zullen wij dit onderwerp aan de orde stellen in het kader van onze energiecontacten met landen buiten de EU. Deze kunnen worden geïntegreerd in andere dialogen met partnerlanden, bijvoorbeeld over de Zwarte Zee en de Oostzee met Rusland.</p>
      <p sl="de">Ten derde willen we invloed uitoefenen op de Europese actoren. Als we aannemen dat bedrijven zoals Shell, Total of BP zichzelf bepaalde normen opleggen en wij die normen verplicht stellen bij diepzeeboringen op het grondgebied van de Europese Unie, ben ik van mening dat dezelfde normen die in de Noordzee worden toegepast en daar zowel technisch als qua kosten mogelijk zijn, ook toegepast kunnen worden in Libië. Met andere woorden, we zouden niet moeten toestaan dat Europese bedrijven die wereldwijd actief zijn hun normen verlagen in andere delen van de wereld. Daarom zullen we in dit verband proberen om ervoor te zorgen dat de Europese bedrijven de technische normen die voor hen in Europa mogelijk zijn ook exporteren, zodat zij bijdragen aan de bescherming van de Middellandse Zee en andere gebieden.</p>
    </intervention>
    <intervention id="2-647" speaker_id="1405" name="De Voorzitter" is_mep="True" mode="spoken">
      <p sl="nl">Het spijt me wat betreft de vragen 28 en 32, maar die zullen schriftelijk worden beantwoord. Zoals ik aan het begin zei, is er wat tijdsdruk deze avond. Nu komen we bij de vragen voor mevrouw Geoghegan-Quinn. We beginnen met vraag 33 van de heer Tsoukalas. Ik verwacht dat we op zijn minst tot en met vraag 35 kunnen komen. En daarna zullen we zien hoe we verder gaan.</p>
    </intervention>
    <intervention id="2-649" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">lid van de Commissie . − Afgelopen april heeft de Commissie een mededeling aangenomen over het vereenvoudigen van de tenuitvoerlegging van de kaderprogramma’s voor onderzoek, met daarin een hele set maatregelen waaronder geleidelijke verbeteringen, maar ook ingrijpende veranderingen waarvoor de rechtsgrondslag van EU-onderzoek moet worden herzien en een nieuw evenwicht tussen vertrouwen en controle en tussen het nemen en vermijden van risico’s moet worden gevonden.</p>
      <p sl="en">Een van de opties die de Commissie voor verder overleg met de andere instellingen en belanghebbenden naar voren heeft gebracht, betreft de verschuiving in de richting van een aanpak op resultatenbasis door middel van forfaitaire bedragen voor hele projecten. Door deze aanpak vervalt de verplichting om gedetailleerde kostenoverzichten over te leggen; in plaats daarvan worden forfaitaire bedragen voor hele projecten vastgesteld en worden de betalingen uitsluitend gekoppeld aan de rapportage van de wetenschappelijke technische vooruitgang. De Commissie is zich er echter van bewust dat een dergelijke aanpak mogelijk nadelen heeft, bijvoorbeeld lange onderhandelingsprocedures, en niet door alle belanghebbenden even enthousiast zal worden ontvangen.</p>
      <p sl="en">Daarom stelt de Commissie voor om eerst alle details en mogelijke gevolgen van de tenuitvoerlegging te bestuderen alvorens zij concrete wetsvoorstellen formuleert. Het zevende kaderprogramma, KP7, voorziet in een termijn voor subsidietoekenning van gemiddeld 340 dagen, ongeveer één maand minder dan in het zesde kaderprogramma, KP6. De Commissie erkent wel dat de betrokken processen sneller kunnen worden afgerond, maar in vergelijking met nationale financiers blijkt een termijn voor subsidietoekenning van één jaar bepaald niet ongebruikelijk te zijn voor projecten van vergelijkbare complexiteit.</p>
      <p sl="en">Binnen de doelstelling om een Europese onderzoeksruimte te creëren, is de administratieve harmonisatie tussen nationale en Europese financieringsstelsels voor onderzoek een langetermijndoelstelling die de Commissie deelt. ERA-NET-regelingen in KP6 en KP7 dragen bij aan de verwezenlijking van dit doel, en de gezamenlijke programmeringsinitiatieven zullen nog meer vooruitgang brengen.</p>
      <p sl="en">Verder is onlangs een platform van belanghebbenden voor gemeenschappelijke beginselen voor externe financiering in de Europese onderzoeksruimte opgezet. Met name in het specifieke programma “Ideeën”, dat ten uitvoer wordt gelegd door de Europese Onderzoeksraad, zijn risicovolle projecten met hoge opbrengsten te verwachten. Eerste analyses wijzen erop dat het door de Europese Onderzoeksraad ontwikkelde selectieproces de financiering van risicovolle projecten met hoge opbrengsten succesvol op de proef stelt.</p>
      <p sl="en">De Marie Curie-acties zijn een belangrijk instrument om ervoor te zorgen dat de nog steeds voortdurende braindrain van onderzoekers een halt wordt toegeroepen. Sinds 1994 zijn in Europa door middel van Marie Curie-acties ongeveer 50 000 nieuwe onderzoeksbanen op alle niveaus en met aantrekkelijke salarissen gecreëerd. Met een totale begroting van 4,7 miljard euro in KP7 bieden Marie Curie-acties circa 50 000 onderzoekers, onder wie 10 000 promovendi, de kans innovatieve vaardigheden op te doen die hun carrièrekansen in de publieke of de private sector zullen vergroten en die hen voorbereiden op de banen van de toekomst.</p>
      <p sl="en">Tot slot zijn de Marie Curie-reïntegratiesubsidies geherstructureerd en omgevormd tot één enkele actie met toelagen voor loopbaanintegratie, specifiek gericht op het probleem van de braindrain.</p>
    </intervention>
    <intervention id="2-650" speaker_id="96898" name="Ioannis A. Tsoukalas" is_mep="True" mode="spoken">
      <p sl="el">Mijnheer de Voorzitter, ik dank de commissaris voor haar antwoord. Het doel van mijn vraag was om de aandacht te vestigen op het feit dat Europa, ondanks zijn hooggestemde en verheven plannen, nog steeds achter blijft bij de doelen van Lissabon zoals die in het begin zijn gesteld. Het resultaat is dat de Aziatische en Pacifische landen een aandeel van 30 procent op de bibliometriemarkt hebben en Amerika een aandeel van 28 procent, terwijl Europa ver achterligt.</p>
      <p sl="el">Misschien moet de hoge kwaliteit die de heer Oettinger voor sonderingen heeft geëist, ook voor onderzoek gelden.</p>
    </intervention>
    <intervention id="2-651" speaker_id="2278" name="Paul Rübig" is_mep="True" mode="spoken">
      <p sl="de">Mevrouw de commissaris, het kader voor financiering van onderzoek is onlangs het onderwerp geweest van een intensief debat in het kader van het ITER-project. Over de bezuinigingen in het zevende kaderprogramma en het CIP-programma wordt heftig gediscussieerd en alle fracties in het Parlement keuren bezuinigingen op dit gebied af. Kunt u zich een nieuw financieringskader voor ITER voorstellen waarover ook op internationaal niveau opnieuw onderhandeld wordt?</p>
    </intervention>
    <intervention id="2-652" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Mijn vraag heeft betrekking op het toekennen van een percentage, laten we zeggen vijftien procent, van de onderzoeksmiddelen aan concurrentie tussen kleine en middelgrote ondernemingen. ’Deze hebben namelijk in vele gevallen niet de gelegenheid om medefinanciering te verkrijgen of daarom te wedijveren met grote bedrijven. Ik wil u ook vragen of u overweegt gemeenschappelijke regels op te stellen voor de verschillende bronnen van onderzoeksfinanciering, zodat universiteiten eenvoudiger toegang kunnen krijgen tot deze fondsen.</p>
    </intervention>
    <intervention id="2-653" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik wil de leden die vragen hebben gesteld, bedanken. Een van de vragen, de laatste, komt twee vragen verderop aan bod. Als de geachte afgevaardigde het goedvindt, zal ik die vraag op dat moment beantwoorden.</p>
      <p sl="en">Ik wil benadrukken dat het politiek van belang is dat er een interinstitutioneel akkoord komt over het functioneren van de onderzoeksprogramma’s van de EU. Daarom werken wij heel nauw samen met de twee betrokken commissies in het Parlement – de Commissie industrie, onderzoek en energie en de Commissie begrotingscontrole – en ook met de Rekenkamer, om een gemeenschappelijk beleid inzake deze buitengewoon belangrijke zaken tot stand te brengen.</p>
      <p sl="en">De regels met betrekking tot onze Europese onderzoeksprogramma’s moeten duidelijk worden geformuleerd en – ook heel belangrijk – consequent zijn. Aanvragers van subsidie voor onderzoeksprogramma’s – of het nu instellingen voor tertiair onderwijs, onderzoekscentra of particuliere bedrijven zijn – moeten precies weten hoe onze door de EU gefinancierde onderzoeksinitiatieven in de praktijk voor hen zullen uitwerken.</p>
      <p sl="en">Daarom hebben wij in de Commissie een beleid van vereenvoudiging en communicatie. Daarover wordt momenteel intensief onderhandeld en gediscussieerd, omdat wij ons realiseren dat wij ons beleid op dit gebied nog verder moeten vereenvoudigen. Vereenvoudiging van die programma’s is voor ons – voor mij en voor de hele Commissie – beleidsprioriteit nummer één, en wij moeten er heel duidelijk en vastbesloten, en samen met het Parlement, aan werken om die verdere vereenvoudiging te realiseren.</p>
      <p sl="en">Wat de vraag over ITER betreft, dat is een kwestie die ons al een tijdlang hoog zit, en niet alleen deze Commissie maar ook de vorige. Het is een probleem dat om een alomvattende reactie vraagt. De Commissie heeft een voorstel gedaan, waarover nu wordt gesproken. Ik ben mij terdege bewust van de gevoelens die in het Parlement leven met betrekking tot de vraag waar het geld voor ITER vandaan moet komen, maar het is een grensverleggend project, dat als het slaagt ongelofelijke voordelen kan opleveren – niet alleen voor Europa maar voor de hele wereld. Het is zoals u weet ook een project dat niet alleen de EU aangaat, maar waarbij ook internationale partners betrokken zijn.</p>
      <p sl="en">Wij werken dan ook heel zorgvuldig, voortvarend en nauw samen met onze internationale partners om dit project tot een succes te maken. Ik ben ervan overtuigd dat dat ons met uw medewerking en uw steun ook zal lukken.</p>
    </intervention>
    <intervention id="2-654" speaker_id="1405" name="De Voorzitter" is_mep="True" mode="spoken">
      <p sl="nl">Zoals ik vanaf het begin heb gezegd, is er enige tijdsdruk en ik ga om 20.15 uur verder met de vragen aan de heer Hahn. Mijnheer Kelly, ik vrees dat we niet aan vraag nr. 36 en de daaropvolgende vragen, dus de vragen 37, 38, 39, 40 en 41, zullen toekomen.</p>
    </intervention>
    <intervention id="2-656" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">lid van de Commissie . − De Europa 2020-strategie moet leiden tot slimme, duurzame en inclusieve groei. De Europese Onderzoeksraad (ERC) speelt een rol bij de realisering van alle drie aspecten. Dat is het duidelijkst bij slimme groei, oftewel de ontwikkeling van een economie die gebaseerd is op kennis en innovatie. Dit vereist dat wij elke schakel in de innovatieketen, van grensverleggend onderzoek tot het in de handel brengen van producten, moeten versterken.</p>
      <p sl="en">De sleutel voor de toekomstige welvaart van Europa is gelegen in de kwaliteit van zijn ideeën en zijn vermogen om die ideeën om te zetten in producten, processen en diensten die mensen overal ter wereld willen kopen.</p>
      <p sl="en">De eerste voorwaarde om een vernieuwende unie te kunnen realiseren, is dat wij onze kennisbasis versterken en expertise bevorderen, en dat is precies wat de ERC al doet.</p>
      <p sl="en">In opmerkelijk korte tijd heeft de ERC wereldwijde erkenning verworven als een topinstelling voor onderzoeksfinanciering. Dit werd erkend in het onafhankelijke onderzoek dat in juli 2009 door een panel van zes vooraanstaande deskundigen werd uitgevoerd. Hoewel de eerste projecten pas in de tweede helft van 2008 van start gingen, laten vele ervan nu al zeer veelbelovende en bruikbare resultaten zien.</p>
      <p sl="en">Zo hebben bijvoorbeeld onderzoekers aan het Imperial College in Londen grensverleggende resultaten gepubliceerd op het gebied van de kwaliteit van in laboratoria gekweekte botachtige materialen die bij echte botten kunnen worden geïmplanteerd, waardoor deze sneller herstellen. Zij hebben een startend bedrijf opgericht dat bioactieve materialen ontwikkelt die in plaats van bottransplantaten kunnen worden gebruikt bij de behandeling van botziekten en complexe fracturen.</p>
      <p sl="en">Een onderzoeksteam aan de Universiteit van Frankfurt heeft belangrijke resultaten gepubliceerd waarin werd aangetoond hoe de bloedsomloop kan worden verbeterd door bepaalde genetische fragmenten te blokkeren. Dit opent geweldige mogelijkheden voor nieuwe behandelingen bij hartaanvallen, en de onderzoekers hebben patent aangevraagd op hun methode.</p>
      <p sl="en">Zo genereren projecten die zijn opgezet om fundamentele onderzoeksvragen te beantwoorden geheel nieuwe ideeën, die nieuwe innovatie in gang zetten en die ook nodig zijn om grote maatschappelijke uitdagingen aan te gaan.</p>
      <p sl="en">Tot slot, maar zeker niet minder belangrijk, heeft de ERC ook met succes als referentiepunt gediend voor het concurrentievermogen van nationale innovatiesystemen. Hij heeft een belangrijke rol gespeeld bij de hervorming van nationale financieringssystemen in landen als Frankrijk, Polen, Portugal en Zweden. Door bij zijn intercollegiale toetsing en bij het gefinancierde onderzoek criteria voor topprestaties te hanteren, zal de ERC de status, zichtbaarheid en aantrekkelijkheid van Europees grensverleggend onderzoek vergroten.</p>
    </intervention>
    <intervention id="2-657" speaker_id="96900" name="Georgios Papanikolaou" is_mep="True" mode="spoken">
      <p sl="el">Mevrouw de commissaris, ik dank u hartelijk voor uw antwoord. Inderdaad, er bestaat een direct verband tussen onderzoek en innovatie, en innovatie is een voorwaarde voor ontwikkeling. In aansluiting op wat u zei, zou ik u het volgende willen vragen: u heeft Londen, Polen, Zweden genoemd, als ik me goed herinner, en van de Zuid-Europese landen heeft u alleen Portugal genoemd.</p>
      <p sl="el">Is er meer informatie beschikbaar, met name met betrekking tot de Zuid-Europese landen, over nieuwe veelbelovende ideeën en de besteding van communautaire middelen aan onderzoek? Leggen wij de nadruk op groei, gegeven het feit dat deze landen zeer lage indicatoren hebben? Ik doel uiteraard op Griekenland, Spanje en andere Zuid-Europese landen.</p>
    </intervention>
    <intervention id="2-658" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">lid van de Commissie . − Helaas beschik ik niet over de door de geachte afgevaardigde gevraagde specifieke informatie over de zuidelijke landen. Ik zou echter zeggen dat de Europese Onderzoeksraad zijn reactie op aanvragen puur baseert op kwaliteit. Hij verwijst niet naar het land of het onderzoekscentrum, geen van die zaken komen in zijn reactie en in zijn besluit over de toekenning van subsidie voor. Hij bekijkt de aanvragen puur vanuit een oogpunt van expertise.</p>
      <p sl="en">Dat is volgens mij ook de reden waarom de ERC heel snel een goede internationale reputatie heeft verworven, omdat alom wordt erkend dat zijn besluiten zuiver op kennis en expertise zijn gebaseerd. Dat moeten wij stimuleren en verder ontwikkelen. Ook moet de ERC blijven samenwerken met Europese bedrijven en die samenwerking verder uitbouwen.</p>
      <p sl="en">Ik kan nog melden dat de ERC volgend jaar zal starten met de mogelijkheid van financiering van proof-of-concept met als doel het financieringsgat in de vroegste fasen van het innovatieproces te dichten. Dat is de fase waarin bijvoorbeeld een concept met commerciële mogelijkheden moet worden geverifieerd door middel van tests of prototypes, of wanneer een geschikte markt moet worden gevonden of een beschermbaar intellectueel eigendomsrecht moet worden ontwikkeld. Het is zeker van groot belang dat de ERC wordt gestimuleerd om zich verder te ontwikkelen tot een katalysator op wereldniveau.</p>
      <p sl="en">Het is ook interessant om te zien dat een aantal lidstaten, met inbegrip van de zuidelijke, momenteel het concept van de Europese Onderzoeksraad bestudeert en overweegt om zelf een soortgelijke nationale onderzoeksraad op te richten.</p>
    </intervention>
    <intervention id="2-659" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 35 van Pat the Cope Gallagher (H-0409/10)</p>
      <p sl="nl">Betreft: Deelname van MKB aan onderzoeksprogramma’s van de EU</p>
      <p sl="nl">Kan de Commissie in grote lijnen aangeven wat zij momenteel doet om ervoor te zorgen dat meer kleine en middelgrote bedrijven deelnemen aan onderzoeksprogramma’s van de EU?</p>
    </intervention>
    <intervention id="2-660" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">lid van de Commissie . − De Commissie vindt het van groot belang om ervoor te zorgen dat meer kleine en middelgrote ondernemingen (KMO’s) deelnemen aan onderzoeksprogramma’s van de EU en om hen te helpen de resultaten van hun innovatie uiteindelijk ook op de markt te brengen. Dit is voor de Commissie een prioriteit en dat zal het gedurende de rest van haar mandaat ook blijven.</p>
      <p sl="en">In de eerste plaats is de Commissie vastbesloten om de programma’s zo toegankelijk mogelijk te maken voor de KMO’s door de procedures zoveel mogelijk te vereenvoudigen, waarbij een degelijk financieel beheer uiteraard gegarandeerd moet blijven. In dit verband zijn al verschillende concrete stappen gezet, zoals een vermindering van het aantal benodigde auditcertificaten, vermindering van het aantal controles van financiële draagkracht en beschermende maatregelen vooraf, en gestroomlijnde rapportageprocedures. Maar er moet meer gebeuren.</p>
      <p sl="en">De Commissie heeft een mededeling over vereenvoudiging uitgebracht, die op 29 april van dit jaar naar het Parlement en de Raad is gestuurd. Hierin staan voorstellen voor nieuwe maatregelen voor de korte en voor de langere termijn, waaronder de invoering van forfaitaire bedragen ter dekking van de personeelskosten van eigenaren-directeuren van KMO’s.</p>
      <p sl="en">De Commissie zal deze maatregelen zo snel mogelijk invoeren en zo nodig voorstellen doen voor wijzigingen van het wettelijk kader.</p>
      <p sl="en">In de tweede plaats heeft de Commissie in het jongste, zevende kaderprogramma, dat op 20 juli jongstleden werd gepubliceerd, een aantal maatregelen opgenomen die speciaal gericht zijn op de KMO’s, met inbegrip van gereserveerde begrotingsmiddelen.</p>
      <p sl="en">Het aandeel van de KMO’s in de begroting zal naar verwachting groeien van de huidige 14,7 procent naar 15,7 procent van het samenwerkingsprogramma, iets meer dan de doelstelling van 15 procent in de wetgeving betreffende het kaderprogramma. Natuurlijk zijn er nog mogelijkheden voor verbetering en de Commissie zal het effect van deze nieuwe maatregelen nauwlettend volgen.</p>
      <p sl="en">In de derde plaats is er nog een initiatief, eveneens ter ondersteuning van KMO’s, en dat is Eurostars, een gezamenlijk onderzoek- en ontwikkelingsprogramma in het kader van Eureka, waaraan 26 lidstaten en zes geassocieerde landen deelnemen. Het is gericht op KMO’s die actief zijn in O&amp;O met projecten dicht bij de markt.</p>
      <p sl="en">In de vierde plaats verleent het Enterprise Europe-netwerk, opgezet in 2008 in het kader van het programma voor concurrentievermogen en innovatie, diensten aan KMO’s om hun deelname aan KP7 te bevorderen.</p>
      <p sl="en">Meer in het bijzonder helpt dit netwerk, in nauwe samenwerking met en aanvullend op de nationale contactpunten, KMO’s door ondersteuning bij voorlichting, door capaciteitsopbouw voor deelname aan KP7, door nieuwe KMO’s erbij te betrekken en voorstellen te doen voor KP7, door partners te zoeken, gezamenlijke op KMO’s gerichte acties te organiseren en overleg te voeren zodat KMO-gerelateerde thema’s worden opgenomen in werkprogramma’s.</p>
      <p sl="en">Door deze maatregelen en acties zullen aan het eind van het programma naar verwachting zo’n 20 000 KMO’s rechtstreeks profiteren van KP7.</p>
      <p sl="en">Tot slot zal volgens de plannen in 2011 een speciaal voor KMO’s ontworpen platform voor e-learning online gaan. Het doel is om door middel van gratis online training, op KMO’s toegesneden informatie en een communicatieforum de toegang van KMO’s tot O&amp;O-projecten te vergemakkelijken en ervoor te zorgen dat zij gebruikmaken van de resultaten daarvan.</p>
    </intervention>
    <intervention id="2-661" speaker_id="2125" name="Pat the Cope Gallagher" is_mep="True" mode="spoken">
      <p sl="ga">Dank u, commissaris, voor dit uitvoerige antwoord. Kleine bedrijven en kleine ondernemingen zijn de ruggengraat van de economie van de EU. Steun aan deze sector is, zoals u weet, van vitaal belang als de Europese Unie haar economische situatie in de toekomst wil verbeteren.</p>
      <p sl="ga">Europa 2020 plaatst onderzoek en ondernemerschap in het centrum van de Europese economische strategieën.</p>
      <p sl="ga">Maar is het niet zo dat het van bijzonder belang is om te zorgen voor grotere deelname van het midden- en kleinbedrijf aan het zevende kaderprogramma voor onderzoek en technologische ontwikkeling? Ik zou de commissaris daarom willen vragen wat de Europese Commissie verder kan doen ter stimulering van het vermogen van deze sector om fondsen te verkrijgen op grond van de jaarlijkse onderzoeksprogramma’s van de Europese Unie.</p>
    </intervention>
    <intervention id="2-662" speaker_id="2109" name="Brian Crowley" is_mep="True" mode="spoken">
      <p sl="en">Drie punten springen er direct uit: 90 procent van de nieuwe producten die voortkomen uit onderzoeksgerichte programma’s komt van kleine en middelgrote ondernemingen, en toch is een van de grootste problemen waar die mee te maken hebben de bescherming van de intellectuele eigendomsrechten en alles wat daarmee samenhangt.</p>
      <p sl="en">Zijn er plannen, of vindt er overleg plaats tussen uw directoraat en andere directoraten, om daar iets aan te doen? En in de tweede plaats, kijkt u ook naar nieuwe terreinen op het gebied van kwantumfysica en technieken voor dataopslag als nieuwe mogelijkheden voor onderzoek en ontwikkeling?</p>
    </intervention>
    <intervention id="2-663" speaker_id="96668" name="Seán Kelly" is_mep="True" mode="spoken">
      <p sl="en">In de eerste plaats denk ik dat de commissaris best aan mijn vraag toe had kunnen komen, maar ik vind het geen probleem, want hij heeft hiermee te maken.</p>
      <p sl="en">Hij kwam eerder dan verwacht.</p>
      <p sl="en">Mijn vraag is de volgende: waar ziet u de snelle voordelen in de zin van tastbare resultaten van het geweldige werk dat u doet en de inzet die u toont om uw taak te vervullen, zodat de mensen kunnen zien dat het werk dat u doet nuttig is en uiteraard ook zodat wij zo snel mogelijk banen en bedrijven kunnen creëren?</p>
    </intervention>
    <intervention id="2-664" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="ga">lid van de Commissie . – In de eerste plaats wil ik de heer Gallagher zeggen dat ik buitengewoon verheugd ben over de kans die hij mij heeft gegeven om de eerste keer dat ik op het vragenuur van dit Parlement verschijn, een antwoord te geven in mijn moedertaal.</p>
      <p sl="ga">Men mag verwachten dat het Uitvoerend Agentschap Onderzoek, dat in juni 2009 een autonome status heeft gekregen, in grote mate bijdraagt aan de snelheid en doelmatigheid van het besluitvormingsproces en dat het de diensten van het raamwerkprogramma die binnen het de bevoegdheden van het agentschap vallen, zal verbeteren. Vanzelfsprekend is dit met name van toepassing op programma’s die bedoeld zijn om het midden- en kleinbedrijf eigenmachtiger te maken.</p>
      <p sl="ga">Uit hoofde van de agenda’s voor samenwerking 2011 is er specifiek nieuw beleid ontwikkeld en dit beleid zou kleine en middelgrote bedrijven tot deelname moeten bewegen. Op de voortgang van dit beleid zal zorgvuldig worden toegezien en deze inspanningen zullen uit hoofde van de agenda’s 2012 en 2013 worden voortgezet.</p>
      <p sl="ga">Andere mogelijk manieren om de regels en procedures te vereenvoudigen kunnen worden gevonden in de mededeling over vereenvoudiging van 30 april – daarvan heb ik natuurlijk al enige tijd geleden melding gemaakt. Sommige beleidsonderdelen kunnen onmiddellijk worden toegepast, uit hoofde van het huidige wettelijk en regelgevend kader, dat bekend staat als het onderzoeksdeelnemersportaal; dat in werking zetten, het verbeteren van de structuur en timing van de beroepen en het herstructureren van consortia met betrekking tot hun omvang, bijvoorbeeld.</p>
      <p sl="ga">De Commissie zelf buigt zich momenteel over een tweede pakket beleidsmaatregelen, zoals mogelijke aanpassingen van commissieregels die ruimere gemiddelde personeelskosten mogelijk maken, het gebruik van gemeenschappelijke beginselen in plaats van specifieke regels en een herziening van de regels ten aanzien van woekerrekeningen.</p>
      <p sl="en">De geachte afgevaardigde de heer Crowley heeft natuurlijk gelijk als hij het heeft over het grote aantal nieuwe projecten dat is gestart, en als hij zegt dat een van de vele problemen waar KMO’s tegenaan lopen het probleem van de intellectuele eigendomsrechten is.</p>
      <p sl="en">Ik ben voorzitter van een groep van commissarissen op het gebied van innovatie, en een van mijn collega’s is uiteraard commissaris Barnier, die zich speciaal met deze hele problematiek bezighoudt. Wij hebben heel nauw samengewerkt – zoals u naar ik hoop zult zien wanneer het kerninitiatief innovatiebeleid begin oktober wordt gepubliceerd – om te proberen een oplossing te vinden voor de vele problemen die KMO’s – en trouwens ook anderen – met name op het gebied van de intellectuele eigendomsrechten hebben.</p>
      <p sl="en">Wat de technieken voor dataopslag betreft zijn er zoals u zei uiteraard vele mogelijkheden die kunnen worden benut, en trouwens ook veel particuliere bedrijven die vinden dat dit een terrein is met mogelijkheden die zij kunnen benutten. Wij hopen dat de Commissie in het kerninitiatief innovatiebeleid dat binnenkort wordt gepubliceerd een serieuze poging zal doen om met krachtige en gedurfde voorstellen te komen – die dan uiteraard zoals we weten eerst moeten worden besproken, maar waarmee we daarna deze problemen en hindernissen onverwijld te lijf kunnen gaan.</p>
      <p sl="en">Ik heb goede hoop dat die bedrijven die in dit soort zaken geïnteresseerd zijn, zullen zien dat de Commissie bereid is hier actief mee aan de slag te gaan, en dat wij hun steun daarbij nodig hebben.</p>
      <p sl="en">De heer Kelly noemde snelle voordelen en tastbare resultaten. Mijn antwoord is dat de snelle voordelen in de vorm van tastbare resultaten zullen komen van het kerninitiatief innovatie. U zult zien dat hierin zaken als standaarden, voorschriften, intellectuele eigendom en octrooien aan de orde komen. Ik denk dat u, wanneer het kerninitiatief innovatie wordt gepubliceerd, zult zien dat wij alle onderwerpen die wij in het kader van dit kerninitiatief met onderzoekscentra, universiteiten, overheids- en particuliere bedrijven en leden van het Europees Parlement hebben besproken, hebben aangepakt, met inbegrip van risicodragend kapitaal, dat op dit moment voor veel kleine bedrijven een heel groot probleem vormt.</p>
      <p sl="en">Het invoeren van beleid lost echter nog niets op. Wij moeten toezien op de uitvoering ervan, we moeten het ondersteunen en we moeten ervoor zorgen dat degenen die er gebruik van maken, bereid zijn met ons – uiteraard met inbegrip van de leden van het Europees Parlement – in gesprek te gaan.</p>
    </intervention>
    <intervention id="2-666" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 42 van Bernd Posselt (H-0400/10)</p>
      <p sl="nl">Betreft: Donau-strategie en Euregio’s</p>
      <p sl="nl">Welke rol speelt de samenwerking van Beieren en Oostenrijk met de Tsjechische Republiek in de Donau-strategie, en wat is de dimensie van het beleid inzake cultuur en toerisme in het kader van de bevordering van de desbetreffende Euregio’s door de EU?</p>
    </intervention>
    <intervention id="2-667" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . − Ik dank u voor uw vraag. Het vooruitzicht van samenwerking tussen Beieren en Oostenrijk en de Tsjechische Republiek is inderdaad een uitstekende kans om deze regio, die een totale bevolking van vijf miljoen mensen heeft, verder te ontwikkelen. De dimensie van het beleid inzake cultuur en toerisme in het bijzonder kan bij de bevordering van deze Euregio een uitstekende rol spelen. De regio speelt ook een bijzondere rol in het kader van de Donau-strategie en is reeds betrokken bij de raadpleging ter voorbereiding van de strategie. Met name het onderwerp toerisme heeft in deze regio veel aandacht gekregen. Ook op het gebied van culturele samenwerking zijn er interessante initiatieven, bijvoorbeeld wat betreft de interculturele dialoog.</p>
      <p sl="de">Wanneer het gaat om de bevordering van de desbetreffende regio’s, zijn er in deze regio van Tsjechië, Oostenrijk en Beieren verschillende coördinatieprogramma’s, waaraan een totaalbedrag van bijna 430 miljoen euro aan subsidies voor de lopende programma’s is toegekend. Dat is een aanzienlijk bedrag en het is nu aan de regio’s in kwestie om het maximale eruit te halen. Het idee om in de nabije toekomst een EGTS-structuur te creëren is naar mijn mening een geschikte manier om deze grensoverschrijdende samenwerking uit te breiden.</p>
    </intervention>
    <intervention id="2-668" speaker_id="2229" name="Bernd Posselt" is_mep="True" mode="spoken">
      <p sl="de">Mijnheer de commissaris, hartelijk dank voor uw goede antwoord. Intussen is er iets nieuws: Pilsen wordt in 2015 waarschijnlijk Culturele Hoofdstad van Europa. Ik wil u alleen vragen of ook specifiek de culturele dimensie in de Euregio’s versterkt kan worden en of u van mening bent dat de Euregio’s het juiste niveau zijn voor dergelijke activiteiten.</p>
    </intervention>
    <intervention id="2-669" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . − Geachte afgevaardigde, absoluut. Ik ben er voor honderd procent van overtuigd dat er juist bij culturele samenwerking behoefte is aan grensoverschrijdende regionale samenwerking, aangezien juist cultuur een verschijnsel is dat de bestuurlijke grenzen van regio’s overstijgt. Ik zou het daarom des te meer verwelkomen als dit een van de speerpunten van de regionale samenwerking van de Euregio Donau-Moldau zou zijn. Met Pilsen als Culturele Hoofdstad kan hieraan een extra, uitermate positieve impuls worden gegeven.</p>
    </intervention>
    <intervention id="2-671" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . – Geachte afgevaardigde, gelukkig kan ik u zeggen dat de Commissie een paar dagen geleden besloten heeft hierop positief te reageren. Zij stelt voor om iets meer dan 13 miljoen euro aan hulp te geven. Dat is, zoals u weet, niet meer dan een voorstel, aangezien het Parlement, maar ook de Raad, daaraan zijn goedkeuring moet hechten.</p>
      <p sl="de">Om een schets van de voorgeschiedenis te geven: de eerste schadegevallen deden zich voor en werden gemeld op 19 november 2009. Het verzoek is op de laatste daarvoor openstaande dag ingediend, op 27 januari 2010, nog net binnen de termijn van tien weken. Daarna moesten nog diverse onduidelijkheden weggenomen worden. De Commissie heeft op 24 maart nogmaals een verzoek om inlichtingen dienaangaande aan de Ierse autoriteiten gericht, waarop op 15 juni is geantwoord. Het probleem was dat de totale vastgestelde schade niet groot genoeg was om van een nationale ramp te kunnen spreken. Het was daarom zaak te kijken of er wel voldoende schade was om van een regionale ramp te kunnen spreken. Daarvoor waren nadere onderzoeken en evaluaties nodig. Die zijn inmiddels uitgevoerd.</p>
      <p sl="de">Zoals gezegd, ligt er nu een positief advies en op 14 september hebben we bekendgemaakt dat de Europese Unie – behoudens goedkeuring door het Europees Parlement en de Raad – iets meer dan 13 miljoen euro ter beschikking stelt ter dekking van de kosten waarvoor deze ramp het openbaar bestuur gesteld heeft.</p>
    </intervention>
    <intervention id="2-672" speaker_id="2109" name="Brian Crowley" is_mep="True" mode="spoken">
      <p sl="en">Mijnheer de Voorzitter, ook ik dank de commissaris voor zijn antwoord. Een van de grootste problemen waar wij mee te maken hebben, is denk ik het feit dat de kosten van de schade een lange periode betreffen, doordat zich kort na de overstroming in november en de bespreking daarvan immers weer een nieuwe reeks overstromingen voordeed. In mijn eigen woonplaats Bandon, een dorp met 5 000 inwoners, hebben nog altijd negentien bedrijven hun deuren niet weer kunnen openen vanwege de problemen als gevolg van de overstroming en de schade die zij hebben geleden. Misschien moeten wij dus niet alleen kijken naar onmiddellijke financiële hulp, maar ook naar beheersplannen voor de lange termijn.</p>
    </intervention>
    <intervention id="2-673" speaker_id="96668" name="Seán Kelly" is_mep="True" mode="spoken">
      <p sl="en">Dank u wel, mijnheer de commissaris, voor uw antwoord en ook voor de financiële middelen die u hebt gegeven ondanks het feit dat wij niet voldeden aan de nationale drempel.</p>
      <p sl="en">Zou u in het licht daarvan willen overwegen de criteria voor de nationale drempel te wijzigen? Als voor alle landen dezelfde criteria gelden, zou de situatie immers, afhankelijk van de ramp, in een kleiner land duidelijk heel anders zijn dan in een groter land.</p>
    </intervention>
    <intervention id="2-674" speaker_id="2125" name="Pat the Cope Gallagher" is_mep="True" mode="spoken">
      <p sl="en">Ik wil alleen de commissaris, zijn voorgangster en zijn ambtenaren bedanken voor het feit dat zij nauw hebben samengewerkt met de Ierse ambtenaren in Brussel en Dublin. Ik bedank ook in het bijzonder de minister van Financiën, met wie zij zoals u al zei nog net voor het einde van haar termijn als commissaris overeenstemming bereikte.</p>
      <p sl="en">Het is weliswaar een klein bedrag, maar het wordt zeer gewaardeerd: 30 miljoen die wij anders misschien niet hadden gekregen. Maar ik hoop ook dat u uw collega’s zult adviseren om de drempel te wijzigen, want de drempel in Ierland is bijna 1 miljard euro, en daar bleven wij natuurlijk ruim onder.</p>
    </intervention>
    <intervention id="2-675" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . – Mijne heren, ik dank u voor deze complimenten, al geef ik die van harte door aan mijn medewerkers, die zich voor deze zaak bijzonder ingespannen hebben. In de regels voor het solidariteitsfonds is een drempelwaarde van 0,6 procent van het bruto binnenlands inkomen vastgelegd, wat in het geval van Ierland momenteel zou neerkomen op 935 miljoen euro. Verder heeft de schadevergoeding een plafond van 3,5 miljard euro. Dat heeft vooral betrekking op vier van de vijf grote lidstaten, die anders voor schadevergoedingen van een heel andere orde van grootte in aanmerking zouden komen. Dat was een van de redenen waarom de Commissie al in 2005 voorgesteld heeft het solidariteitsfonds aan te passen en wel in tweeërlei opzicht: enerzijds een uniformering van drempelwaarden, zowel leidend tot een verlaging van de drempelwaarde per land, als tot een samenvoeging van de categorieën nationale en regionale ramp. Ik hoef er namelijk geen geheim van te maken dat wij gemiddeld twee keer zoveel aanvragen voor de vergoeding van gemaakte kosten krijgen als wij kunnen honoreren – niet om financiële redenen, maar omdat de beoordelingsprocedure de Europese Unie nu eenmaal niet de ruimte laat om een deel van de gemaakte kosten te dragen. Vandaar de uniformeringsdoelstelling, die overigens ook tot een snellere afwikkeling zou leiden.</p>
      <p sl="de">Zoals u – ook aan uw voorbeeld Ierland – ziet, duurt het nu eenmaal acht, negen, tien maanden. In het onderhavige geval komen daar nog een paar weken bij voordat het bedrag daadwerkelijk uitgekeerd wordt en dan is er dus een heel jaar verstreken. Dat heeft er ook mee te maken dat dit solidariteitsfonds extrabudgettair van opzet is.</p>
      <p sl="de">De tweede overweging was dat we de criteria voor wat tot een ramp gerekend mag worden, wilden uitbreiden. Momenteel is het solidariteitsfonds alleen van toepassing op natuurrampen. Onze bedoeling is om ook technologische rampen eronder te laten vallen.</p>
      <p sl="de">Voorstellen in deze richting werden in 2005 door de Raad afgewezen. Omdat zich nu zo betreurenswaardig veel rampen voordoen heb ik echter een hernieuwde poging ondernomen. Mijn dienst bereidt een aangepast voorstel voor, dat ook de ervaringen van de afgelopen vijf jaar recht doet. Mijn hoop is dat een aantal landen die de laatste maanden zelf de voordelen van het solidariteitsonds mochten smaken dit keer wel meedoen aan een hoogst noodzakelijke aanpassing, zodat Europa in de toekomst over een breder, maar vooral slagvaardiger solidariteitsfonds kan beschikken.</p>
    </intervention>
    <intervention id="2-676" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 44 van Richard Howitt (H-0445/10)</p>
      <p sl="nl">Betreft: Geldgebrek bij lokale groepen die afhankelijk zijn van de regionale fondsen van de EU</p>
      <p sl="nl">Het besluit van de Britse regering om de agentschappen voor regionale ontwikkeling van het VK (Regional Development Agencies, RDA’s) op te heffen, heeft als gevolg dat het Europese geld van het EFRO, het ESF en de programma’s voor plattelandsontwikkeling, dat in indieners kiesdistrict (Oost-Engeland) werd verdeeld via het agentschap voor regionale ontwikkeling van Oost-Engeland, nu in het VK op een andere manier zal moeten worden verdeeld.</p>
      <p sl="nl">Aangezien alle wijzigingen in het beheer- en controlesysteem van EU-programma’s door de Commissie moeten worden goedgekeurd, kan de Commissie meedelen of met de regering van het VK al overleg over deze kwestie is gepleegd en of de betaling van het EU-geld in afwachting van de goedkeuring van de wijzigingen in het beheer- en controlesysteem door de Commissie zal worden opgeschort? Welke tijdelijke regelingen kunnen worden getroffen om ervoor te zorgen dat de plaatselijke bevolking en gemeenschapsgroepen in indieners regio en andere regio’s van het VK die dit Europese geld ontvangen, door het besluit van de regering van het VK om de RDA’s op te heffen geen tekort aan financiële middelen krijgen?</p>
    </intervention>
    <intervention id="2-677" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . – De nieuwe Britse regering is een economisch model toegedaan dat het lokale element benadrukt. Het is nog niet duidelijk hoe de nieuwe structuren eruit gaan zien. Vandaar dat ik hier nog geen definitief oordeel kan geven. We zullen moeten afwachten welke vorm de nieuwe structuren, de managing authorities , krijgen en de betrokken programma’s daar eventueel op moeten aanpassen. Ik hoop dat het niet tot een al te grote vertraging bij de projectimuitvoering komt, maar helemaal gerust ben ik daar niet op.</p>
    </intervention>
    <intervention id="2-678" speaker_id="2073" name="Richard Howitt" is_mep="True" mode="spoken">
      <p sl="en">Dank u wel, mijnheer de Voorzitter, voor de geweldige onpartijdigheid en steun die u zoals altijd voor dit democratische proces betoont. Ik zal kort zijn en de tijd in de gaten houden.</p>
      <p sl="en">Mijnheer de commissaris, de vraag die ik heb gesteld was in hoeverre de Commissie al overleg heeft gevoerd met de regering van het Verenigd Koninkrijk over haar nieuwe plannen. Dat is een heel feitelijke vraag. Heeft er al overleg plaatsgevonden, en zo ja, in welke vorm? Ik vind dat ik u die vraag wel mag voorleggen.</p>
      <p sl="en">Wilt u vandaag in dit Parlement bevestigen dat de vereisten in de verordening inzake de structuurfondsen voor zowel het aanvullend karakter als het partnerschap essentieel zijn, en dat u zonder aarzelen kunt garanderen dat daaraan in welke nieuwe structuur dan ook zal worden voldaan?</p>
    </intervention>
    <intervention id="2-679" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . – Het antwoord is eenvoudigweg dat er tot op heden hierover nog geen contact is opgenomen. Het idee van medefinanciering, als dat is waar u op doelt, dient ook in de toekomst overeind te blijven.</p>
    </intervention>
    <intervention id="2-680" speaker_id="1405" name="De Voorzitter" is_mep="True" mode="spoken">
      <p sl="nl">Vragen die bij gebrek aan tijd niet aan bod gekomen zijn, zullen schriftelijk worden beantwoord (zie bijlage).</p>
      <p sl="nl">Het vragenuur is gesloten.</p>
      <a text="(De vergadering wordt om 20.30 uur onderbroken en om 21.00 uur hervat)"/>
    </intervention>
  </section>
  <section id="creitem23" title="14. Een Europese strategie voor de economische en sociale ontwikkeling van berggebieden, eilanden en dunbevolkte gebieden (debat)">
    <intervention id="2-683" speaker_id="4346" name="De Voorzitter" is_mep="True" mode="spoken">
      <p sl="nl">Aan de orde is de verklaring van de Commissie over de Europese strategie voor de economische en sociale ontwikkeling van berggebieden, eilanden en dunbevolkte gebieden.</p>
    </intervention>
    <intervention id="2-684" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . – Mijnheer de Voorzitter, een mens zou bijna denken dat Europa een bergeiland was. Maar alle gekheid op een stokje – het doe mij deugd dat het Europees Parlement blijk geeft van zijn permanente aandacht voor de economische en sociale ontwikkeling van de gebieden met bijzondere noden, met name bergstreken, eilanden en dunbevolkte gebieden.</p>
      <p sl="de">Het Verdrag van Lissabon versterkt het belang van de sociale cohesie, die in artikel 174 als een van de doelstellingen van de Unie genoemd wordt. Om die reden heeft de Commissie met het Groenboek over territoriale cohesie de aanzet gegeven tot een brede maatschappelijke discussie. Een van de voornaamste uitkomsten van deze raadpleging was dat er niet zozeer behoefte is aan extra geld, maar dat het belang van geïntegreerde territoriale ontwikkelingsconcepten meer op de voorgrond gesteld moet worden en er meer oog moet zijn voor de sterke kanten van de verschillende regio’s.</p>
      <p sl="de">Ik beschouw regionale bijzonderheden in de eerste plaats als de sterke kanten van de regio’s in kwestie. Ik vind dan ook niet dat regionale bijzonderheden – of dat nu het insulaire of alpine karakter dan wel de lage bevolkingsdichtheid is – automatisch een probleem vormen of tot meer steungelden moeten leiden, te meer daar ook de onderlinge verschillen groot zijn. Er bestaat dan ook geen pasklare oplossing voor al deze schijnbaar bij elkaar horende streken.</p>
      <p sl="de">Voor de Commissie is het van het grootste belang een gelijkmatige groei in de regio’s veilig te stellen. Het is daarom mijn streven de gemeenschappelijke Europa 2020-strategie in alle regio’s te implementeren, want het gemeenschappelijke werk zou eerder geschaad dan bevorderd worden als we verschillende strategieën voor verschillend gestructureerde gebieden zouden hanteren. Wij denken daarom dat een specifiek beleid voor de gebieden met bijzondere eigenschappen niet nodig is, maar dat we juist het integrale aspect van ons beleid door dwarsverbindingen met andere beleidsterreinen zouden moeten versterken en de regio’s er nog meer van moeten zien te overtuigen programma’s te ontwikkelen die naadloos op de eigen behoeften aansluiten. We dienen kortom de territoriale dimensie op alle beleidsterreinen sterker aan te zetten bij het formuleren en de uitvoering van het beleid.</p>
      <p sl="de">Daaruit leid ik vier prioriteiten af. Ten eerste dienen we het regiobeleid dichter bij de burgers in de regio’s te brengen. Omwille van de territoriale cohesie moeten we op verschillende niveaus meer samenhang in de diverse beleidsterreinen brengen. Dat betekent ook echt werk maken van het beginsel van de multi level governance en alle belanghebbenden bij de totstandkoming en de uitvoering van ons beleid betrekken. Het betekent echter ook een nog beter gebruik van alle interregionale, multiregionale en multinationale samenwerkingsmogelijkheden, om de problemen die afzonderlijke gebieden, bijvoorbeeld de grote bergstreken in de Alpen en de Pyreneeën, gemeen hebben, bij de wortel aan te kunnen pakken.</p>
      <p sl="de">De tweede prioriteit is een betere afstemming tussen de verschillende terreinen van het regionaal beleid. Territoriale cohesie betekent ook meer oog voor de complementariteit en coherentie tussen het regionale en het sectorale beleid. We dienen inzicht te krijgen in de uitwerking van sectoraal beleid op de regio’s. De Commissie heeft daarom de Inter-Service Group on Territorial Cohesion in het leven geroepen, waarin de verschillende directoraten-generaal vertegenwoordigd zijn en die als voornaamste taak heeft om de diverse sectorale beleidslijnen te analyseren in hun uitwerking op de regio’s, vooral regio’s die in een sociaal-geografische uitzonderingspositie verkeren.</p>
      <p sl="de">De derde prioriteit is territoriale samenwerking ter versterking van de Europese integratie. Samenwerking is vooral voor geografisch uitzonderlijke gebieden van belang. Het gaat erom grensoverschrijdende oplossingen voor gemeenschappelijke problemen te vinden, hetzij in de vorm van macroregionale strategieën, zoals die voor de Oostzee, hetzij als interregionale netwerken of het uitwisselen van goede praktijken.</p>
      <p sl="de">Vierde en laatste prioriteit: het is ook zaak om regionale competenties beter te benutten. Om een doelgerichte en op subsidiariteit gebaseerde regionale ontwikkelingspolitiek te kunnen bedrijven en aldus de doelstellingen van Europa 2020 te bevorderen, dienen we nog beter op de hoogte te zijn van de situatie in de regio’s en de uitwerkingen van politieke maatregelen. Er moet een nog beter monitoring-systeem komen, dat de beschikbare gegevens nog beter kan verwerken. Verder is er behoefte aan doelgerelateerde indicatoren om een doelmatig beleid te waarborgen. Dit kan slechts in samenwerking met de regio’s, het regionale bedrijfsleven en de burgers ter plekke.</p>
      <p sl="de">Geachte afgevaardigden, we hebben behoefte aan een krachtig beleid voor alle regio’s, dat recht doet aan de verschillen in behoeften en aan lokale bijzonderheden. Het is mij een genoegen om het al over korte tijd met het Europees Parlement op basis van het vijfde cohesieverslag te kunnen hebben over de toekomst van het regionaal beleid en van de geografisch uitzonderlijke gebieden.</p>
    </intervention>
    <intervention id="2-685" speaker_id="28288" name="Jan Olbrycht" is_mep="True" mode="spoken">
      <p sl="pl">namens de PPE-Fractie . – We beginnen vandaag een debat over regio’s met bepaalde specifieke kenmerken. Het gaat hierbij om regio’s waar veel activiteiten extra kosten met zich meebrengen. Eilanden en berggebieden hebben op grond van geografische factoren te maken met extra kosten. Het debat van vandaag is ook in een andere zin belangrijk, die van groot belang is voor de verdere maatregelen waar de commissaris het over had. Ik doel op het feit dat we naar aanleiding van het debat van vandaag moeten praten over het cohesiebeleid van na 2013.</p>
      <p sl="pl">De resolutie waar we het vandaag over hebben, is niet zozeer een uitdrukking van de wil om bepaalde gebieden te steunen – dit is opgenomen in het Verdrag – maar betreft zeer specifieke maatregelen en werpt specifieke vragen op over de manier waarop we het cohesiebeleid na 2013 vorm gaan geven. Er zij op gewezen dat de resolutie zich met name richt op de integratie van het regionaal beleid in andere beleidsterreinen. Dit werpt de vraag op welke indicatoren worden gekozen en om welke reden het cohesiebeleid en het bruto binnenlands product worden gebruikt. In de resolutie wordt betoogd dat deze regio’s ook op andere beleidsterreinen moeten worden gesteund, waaronder – dat hebben we hier buiten beschouwing gelaten, maar mogen we niet vergeten – het landbouwbeleid. Bovendien moet de territoriale samenwerking worden versterkt en moet beter gebruik worden gemaakt van de Europese groepering voor territoriale samenwerking, waar we in het vorige financiële kader aan hebben gewerkt. Met andere woorden: we staan aan het begin van een serieus debat over het toekomstige cohesiebeleid. Specifieke regio’s zijn het eerste onderwerp van dit debat, maar wel een onderwerp dat laat zien dat het cohesiebeleid een van de belangrijkste beleidsterreinen van de Europese Unie is en moet blijven.</p>
    </intervention>
    <intervention id="2-686" speaker_id="97008" name="Georgios Stavrakakis" is_mep="True" mode="spoken">
      <p sl="el">namens de S&amp;D-Fractie . – Mijnheer de Voorzitter, om te beginnen wil ik de commissaris bedanken voor zijn aanwezigheid.</p>
      <p sl="el">Het geheel van berggebieden en eilanden vormt bij uitstek een gebied waar coördinatie van vitaal belang is, zowel op het niveau van beleidsplanning als bij het uitvoeren van programma’s. Zij vormen gebieden waar verschillende soorten beleid, zoals onder andere landbouwbeleid, regionaal beleid, transport-, visserij- en werkgelegenheidsbeleid, een oplossing moeten brengen voor met elkaar samenhangende multidimensionale problemen.</p>
      <p sl="el">Voor deze gebieden heeft de Europese Unie een veelheid aan acties ontwikkeld in het kader van diverse soorten beleid. Wat naar mijn mening ontbreekt is coördinatie. Bij een land als Griekenland, waar het grootste deel van het oppervlak uit berggebieden bestaat terwijl er meer dan tweehonderd bewoonde eilanden zijn, ligt het voor de hand dat de sociale en economische samenhang niet versterkt kan worden als er geen coördinatie op alle niveaus is.</p>
      <p sl="el">Zo zal de Europese Unie dubbel profijt hebben: enerzijds vermijden wij de financiering van dezelfde acties uit verschillende programma’s, en anderzijds bevorderen wij ontwikkeling door het voordeel voor alle bewoners te vergroten, waar zij ook wonen.</p>
      <p sl="el">Een integrale benadering van planning en uitvoering van beleid voor de berggebieden en eilanden van de Europese Unie moet geen wensgedachte zijn maar iets vanzelfsprekends.</p>
    </intervention>
    <intervention id="2-687" speaker_id="96685" name="Riikka Manner" is_mep="True" mode="spoken">
      <p sl="fi">namens de ALDE-Fractie . − Mijnheer de Voorzitter, mijnheer de commissaris, het compromis dat wij in deze resolutie hebben bereikt is uitstekend en daarvoor wil ik alle betrokken collega’s bedanken.</p>
      <p sl="fi">Het verbeteren van de situatie in de gebieden die door de financiële crisis zijn getroffen moet een van onze grootste prioriteiten zijn, ook in het regionaal beleid. Deze gebieden zijn inderdaad de noordelijke dunbevolkte gebieden, berggebieden, grensgebieden en eilanden. Met deze resolutie doet het Parlement een krachtig beroep op de Commissie om ook in de toekomstige financiële kaders en de volgende programmeringsperiode specifieke aandacht te besteden aan gebieden met permanente natuurlijke handicaps.</p>
      <p sl="fi">Steun voor dunbevolkte gebieden is in het toekomstig cohesiebeleid heel belangrijk om dat beleid omvattend te laten blijven. Ik wil mijn collega’s die de resoluties steunden erop wijzen dat zij ervoor moeten zorgen dat dit doel ook in praktijk wordt gebracht, dus niet alleen door voor deze resolutie te stemmen, maar ook door erop toe te zien dat in toekomstige financiële kaders daadwerkelijk geld opzij wordt gezet voor deze specifieke gebieden.</p>
      <p sl="fi">Ik ben blij dat in dit document het belang wordt onderstreept van het benutten van het potentieel van deze gebieden. Het is belangrijk dat wij ook de zeer grote mogelijkheden van deze gebieden zien en niet alleen hun problemen. Alleen door hun daadwerkelijke potentieel te benutten, kunnen wij deze gebieden echt vooruit helpen. De traditionele middelen van bestaan, energie en de sectoren die in de Europa 2020-strategie worden benadrukt, zoals onderzoek en ontwikkeling, zijn cruciaal voor deze specifieke gebieden.</p>
      <p sl="fi">Ik wacht het vijfde cohesieverslag van de Commissie met belangstelling af. Het is interessant om te zien hoe de Commissie in feite rekening houdt met de doelen van Europa 2020 en hoe de specifieke kennis en vaardigheden in deze gebieden in heel Europa worden benut.</p>
    </intervention>
    <intervention id="2-688" speaker_id="96750" name="François Alfonsi" is_mep="True" mode="spoken">
      <p sl="fr">namens de Verts/ALE-Fractie . – Mijnheer de Voorzitter, commissaris, de vaststelling van een Europese strategie voor de economische en sociale ontwikkeling van berggebieden, eilanden en dunbevolkte gebieden is een echte noodzaak.</p>
      <p sl="fr">Artikel 174 van het Verdrag van Lissabon belichaamt, eindelijk, het besef van de Europese Unie dat deze gebieden permanente handicaps moeten overwinnen. Daarom moet de Commissie voortaan concrete strategieën voorstellen om te waarborgen dat de situatie van de inwoners van deze gebieden gelijk is aan die van de andere Europese burgers, teneinde hen daadwerkelijk te compenseren voor de handicaps die ze ondervinden in hun dagelijks leven, maar ook in hun economische activiteiten.</p>
      <p sl="fr">In dat verband is het bruto binnenlands product per inwoner, het criterium dat in het kader van de structuurfondsen voortdurend vooropstaat, op zich niet toereikend. Deze gebieden lijden onder ontvolking waardoor het bbp per inwoner van de overblijvende bevolking nog hoger zou kunnen oplopen. We hebben voor deze gebieden dus een meer verfijnde aanpak nodig en dat wil onze fractie benadrukken.</p>
      <p sl="fr">Commissaris, artikel 174 van het Verdrag van Lissabon erkent het specifieke karakter van deze gebieden. We moeten dus specifieke maatregelen nemen om ze te ontwikkelen en hun specifieke problemen aan te pakken. Deze maatregelen moeten in aanmerking komen voor de structuurfondsen, in het bijzonder wanneer de problemen bijzonder acuut zijn, zoals de gevolgen van de opwarming van de aarde voor eilanden en berggebieden, energievoorziening, ontsluiting, vervoersproblemen, enzovoort.</p>
      <p sl="fr">We roepen de Commissie ook op om in de volgende financiële vooruitzichten voor de programmeringsperiode 2014-2020 te voorzien in specifieke middelen voor deze gebieden. We willen ook dat instrumenten zoals de Europese groeperingen voor territoriale samenwerking worden voortgezet en uitgebreid en dringen erop aan dat de ingevoerde belemmeringen voor grensoverschrijdende samenwerking worden weggewerkt.</p>
    </intervention>
    <intervention id="2-689" speaker_id="28323" name="Oldřich Vlasák" is_mep="True" mode="spoken">
      <p sl="cs">namens de ECR-Fractie . – Mijnheer de Voorzitter, commissaris, dames en heren. Reeds meer dan twee jaar geleden hebben we al eens met z’n allen in het Europees Parlement gedebatteerd over de problematiek van de achtergestelde, in concreto de meest afgelegen regio’s. Toen ik onlangs nog eens mijn mondelinge bijdrage van toen doorlas, kon ik niet anders dan constateren dat deze nog altijd uiterst actueel is en dat er eigenlijk geen woord aan veranderd hoeft te worden. Helaas moet ik namens de Fractie Europese Conservatieven en Hervormers melden dat wij de gezamenlijke ontwerpresolutie niet kunnen steunen, en wel om vier redenen.</p>
      <p sl="cs">Allereerst zijn wij tegen het idee van social engineering en buitensporig overheidsingrijpen. We dienen te beseffen dat een aantal van de problemen waar eilanden, berggebieden en dunbevolkte gebieden mee te kampen hebben eenvoudigweg niet kunnen worden opgelost. Het zijn typisch intrinsieke problemen: geografische en structurele eigenschappen waar wij niets aan doen kunnen.</p>
      <p sl="cs">Ten tweede zijn wij tegen de stelling dat alle eilanden, berggebieden en dunbevolkte regio’s een homogene groep vormen met gemeenschappelijke eigenschappen. Wat heeft het Franse bergoord Chamonix van doen met het Griekse eiland Lefkada of met het Finse gebied boven de poolcirkel rond Rovaniemi?</p>
      <p sl="cs">Ten derde wordt in het verslag en ook in ons debat volledig voorbijgegaan aan de grensregio’s. Mij dunkt dat iedereen wel weet dat overeenkomstig artikel 174 van het Verdrag betreffende de werking van de Europese Unie er in het kader van het cohesiebeleid speciale aandacht dient uit te gaan naar plattelandsgebieden, voormalige industriegebieden in transitie, alsook naar regio’s die als gevolg van natuurlijke en demografische omstandigheden ernstig en duurzaam zijn achtergesteld. Dat neemt niet weg dat eilanden altijd eilanden zullen blijven en een berg altijd een berg, maar dat grenzen, in elk geval bestuurlijke grenzen, verdwijnen kunnen. Om die reden zou het uitermate nuttig zijn om meer aandacht te besteden aan de grensregio’s.</p>
      <p sl="cs">Ten vierde achten wij het volstrekt voorbarig te debatteren over nieuwe concrete regelgeving, regionale ontwikkelingsprogramma’s of financiële middelen voor eilanden, berggebieden en dunbevolkte gebieden. Jazeker, het debat over de Europese fondsen en de manier waarop deze na 2013 dienen te worden ingezet, komt nu steeds meer op gang en uiteraard proberen lidstaten, regio’s en gebieden hierin hun problemen en behoeften onder de aandacht te brengen om zo Europees geld los te krijgen. Vanzelfsprekend dienen achtergestelde regio’s ten aanzien van het niveau van medefinanciering, de regelgeving ten aanzien van openbare hulp alsook de regulering van de interne markt middels andere voorschriften gunstiger voorwaarden te genieten en dient dat ook als zodanig in het Europees kader te worden opgenomen. Met dit kader dient het mogelijk te zijn de specificiteit van deze regio’s te behouden en de in hun nadeel werkende factoren af te zwakken.</p>
      <p sl="cs">Het is desalniettemin de vraag in hoeverre al die gecompliceerde Europese programma’s daadwerkelijk effect sorteren. Het Europese structuurbeleid zou met name gevoerd moeten worden vanuit de gedachte dat de middelen in de allereerste plaats naar de allerarmste regio’s dienen te vloeien, daar waar de behoefte het grootste is, dus volledig onafhankelijk van de vraag of het nu om een eiland, een berggebied of een dunbevolkt gebied gaat.</p>
    </intervention>
    <intervention id="2-690" speaker_id="96706" name="João Ferreira" is_mep="True" mode="spoken">
      <p sl="pt">namens de GUE/NGL-Fractie . – Mijnheer de Voorzitter, commissaris, dat we in de verdragen en in de regelgeving van de Europese Unie een aantal nobele principes opnemen, is, zoals we weten, geen garantie dat ze daadwerkelijk worden nageleefd. Territoriale cohesie is daar een zeer sprekend voorbeeld van, evenals economische en sociale cohesie trouwens. Het ontbreekt deze doelstellingen niet zozeer aan resoluties en strategieën, als wel aan een algemeen macro-economisch beleidskader en concrete maatregelen om ze te bevorderen en uit te voeren.</p>
      <p sl="pt">Jammer genoeg heeft het beleid van de Europese Unie geen cohesie tot stand gebracht, maar de ongelijkheid verscherpt: economische, sociale en ook territoriale ongelijkheid. Het gevaar dat deze ongelijkheid in de toekomst nog groter wordt, is zeer reëel aangezien bepaalde instrumenten zoals het stabiliteits- en groeipact nog restrictiever zullen zijn en ernstige beperkingen inhouden. Dit gevaar is zeer reëel omdat de begrotingsmiddelen van de Unie schaars zijn en allesbehalve toereikend om territoriale, economische en sociale cohesie tot stand te brengen. Sterker nog, deze middelen worden ook vaak oneerlijk verdeeld.</p>
      <p sl="pt">Berggebieden, eilanden en dunbevolkte gebieden hebben, ondanks hun onderlinge verschillen en kenmerken, allemaal te kampen met een aantal permanente problemen en moeilijkheden die ze met elkaar gemeen hebben. Problemen die door bepaald gemeenschappelijk beleid, ik herhaal, vergroot zijn in plaats van opgelost of verminderd. Dat geldt ook voor het gemeenschappelijk landbouwbeleid en voor de opeenvolgende hervormingen. We moeten de erg negatieve gevolgen daarvan aanpakken en corrigeren. Mede door de specifieke kenmerken van de sociaaleconomische structuur van deze gebieden en door hun productiestelsels, zijn ze kwetsbaar voor de inspanningen van de EU om de markten te dereguleren.</p>
      <p sl="pt">We hebben verschillende voorstellen gedaan om deze situatie recht te zetten en om de economische en sociale ontwikkeling van deze gebieden te bevorderen. We moeten deze gebieden helpen om hun eigen ontwikkelingspotentieel te benutten door de lokale productie te ondersteunen, de werking van de lokale en regionale markten te stimuleren, door particuliere en overheidsinvesteringen in productieactiviteiten te stimuleren en te verhogen teneinde de werkgelegenheid te behouden en meer banen te scheppen met werknemersrechten en eerlijke lonen.</p>
      <p sl="pt">We mogen ook niet vergeten dat de productieactiviteiten en de markten van een aantal van die gebieden, zoals de eilandgerio’s, elkaar vaak aanvullen. We moeten leren om die complementariteit te benutten en we moeten haar versterken. We moeten ook erkennen dat het voor die gebieden moeilijker is om toegang te hebben tot communautaire programma’s en financiering op bepaalde gebieden, zoals onderzoek en ontwikkeling, en in dat verband moeten ze positief gediscrimineerd worden.</p>
      <p sl="pt">De preventie van natuurrampen en door de mens veroorzaakte rampen, een onderwerp dat we hier vandaag hebben besproken, is ook relevant. We moeten erkennen dat deze gebieden veel kwetsbaarder zijn voor rampen en dat we de preventie van rampen moeten versterken, zoals trouwens in het verslag staat dat we hier vandaag hebben goedgekeurd.</p>
      <p sl="pt">We willen opnieuw een waarschuwing laten klinken, zoals we al vaker hebben gedaan: we moeten deze gebieden, in het bijzonder de ultraperifere regio’s, in de convergentiedoelstellingen houden teneinde een reeks structurele handicaps waarmee de meeste van die gebieden, zoals de autonome regio’s Madeira en de Azoren in Portugal, nog steeds geconfronteerd worden, niet te verergeren.</p>
    </intervention>
    <intervention id="2-691" speaker_id="96994" name="Fiorello Provera" is_mep="True" mode="spoken">
      <p sl="it">namens de EFD-Fractie . – Mijnheer de Voorzitter, dames en heren, de stemming van morgen is belangrijk voor de meer dan negentig miljoen Europeanen die in berggebieden wonen. Artikel 174 van het Verdrag van Lissabon erkent het belang van berggebieden en specifieke regio’s. Dit artikel moet echter worden verwezenlijkt door middel van concreet beleid. We moeten van woorden overgaan op daden. Bergen staan niet alleen voor schone lucht, natuur en vakantie. Er bestaan ook echte problemen, waaraan de bewoners van berggebieden elke dag met veel moeite het hoofd bieden.</p>
      <p sl="it">Het gebrek aan infrastructuur maakt het verkeer van mensen en goederen moeilijker, en de toegang tot diensten wordt bemoeilijkt door extra kosten voor ondernemingen en burgers. Om ontvolking van berggebieden te vermijden moeten we voor de mensen die er wonen waardige levensomstandigheden met moderne diensten en een adequate gezondheidszorg waarborgen, net zoals voor alle andere Europese burgers.</p>
      <p sl="it">Berggebieden bieden ook mooie kansen voor het produceren van schone energie, voor energiebesparing en voor milieuvriendelijke landbouw van hoge kwaliteit. Om dit alles te bereiken, moet er geld worden geïnvesteerd in een kaderprogramma dat elk aspect van het leven in de bergen betreft. Dit initiatief wordt gesteund door alle fracties en door Europese organisaties uit berggebieden, zoals Euromontana en de Vereniging van gekozen vertegenwoordigers van berggebieden (AEM). Het vervult ook een wens van voorzitter Barroso zelf.</p>
      <p sl="it">Het is nu aan de Commissie om dit verzoek snel te verwezenlijken en de berggebieden erbij te betrekken met inachtneming van het subsidiariteitsbeginsel. Ik sluit af met het concrete voorstel om een tijdelijke commissaris voor berggebieden en specifieke regio’s te benoemen om dit nieuwe Europese beleid doeltreffend te coördineren.</p>
    </intervention>
    <intervention id="2-692" speaker_id="96981" name="Franz Obermayr" is_mep="True" mode="spoken">
      <p sl="de">Mijnheer de Voorzitter, ongeveer 18 procent van alle inwoners van de Unie woont in berggebieden. Kenmerkend voor al die gebieden is het overheersen van land- en bosbouw, evenals van het toerisme natuurlijk. Bergboeren verrichten een grote persoonlijke arbeidsinspanning voor een betrekkelijk gering inkomen. Zij leveren echter een wezenlijke bijdrage aan de instandhouding van het berglandschap en daarmee aan duurzaamheid. Bergstreken dienen immers niet te verworden tot een woeste steppe, maar een verzorgd cultuurlandschap te blijven. De EU-subsidies dienen recht te doen aan topografische, klimatologische maar ook culturele bijzonderheden van de berggebieden. Het heeft dus geen zin om van Gibraltar tot aan de Noordkaap met dezelfde maat te meten.</p>
      <p sl="de">Waar is behoefte aan? Er is ook na 2013 behoefte aan een areaalgerelateerde premie en een veehouderspremie om de diervriendelijke landbouw te bevorderen. Er is behoefte aan een verhoogde investeringstoelage, waarin verdisconteerd is dat de stichtingskosten hoger zijn dan in het vlakke land, en aan het merken, beschermen en certificeren van hoogwaardige levensmiddelen uit de Alpen.</p>
      <p sl="de">De EU dient daarom nu de voorwaarden te scheppen die de toekomst van de berglandbouw en daarmee van het hele Alpengebied ook na 2013 veiligstellen.</p>
    </intervention>
    <intervention id="2-693" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Ik wil allereerst de commissaris danken voor zijn antwoord op onze vraag. Het was immers de bedoeling om met het nieuwe verdrag in de hand opnieuw te kijken naar ons al uitgestippelde beleid. Het is inderdaad zo dat het regionaal beleid in al zijn facetten dichtbij de burgers in hun eigen situatie gestalte krijgt.</p>
      <p sl="nl">Ten tweede vormt de territoriale cohesie inderdaad die nieuwe dimensie, daarover hebben wij gerapporteerd. Territoriale cohesie heeft ook alles te maken met hoe je in een land als Frankrijk of Spanje omgaat met heel verschillende situaties. Het is niet altijd meer en meer specifiek geld. Neen, het is een duidelijke ontwikkeling naar meer samenhang en meer evenwicht binnen de nationale staten. En als we dan kijken naar het nieuwe financiële kader, het nieuwe beleidskader na 2013, dan zien we de speerpunten, de toegevoegde waarde van Europa.</p>
      <p sl="nl">In die context is het goed om dat vandaag te doen. Ik aarzel een beetje om te zeggen dat er meer geld moet komen, ik denk dat dat te vroeg is. Het is wel specifiek beleid, maar het is ook wel degelijk mogelijk om dit te realiseren door een herschikking binnen de nationale lidstaten, bijvoorbeeld. En de EVP-Fractie, voor wie ik nu spreek, zal morgen ook om een stemming in onderdelen vragen. Of wij ons nu al voor een eigen financieel en juridisch kader uitspreken, dat zal dan nog moeten blijken.</p>
      <p sl="nl">Ten slotte, ik ben Nederlander. Wij hebben geen bergen en geen dunbevolkte gebieden, maar wij hebben wel eilanden. Mag ik de commissaris het volgende vragen: nu wij veranderingen hebben gekregen in het koninkrijk en de eilanden Saba, St. Eustatius en Bonaire een eigen positie hebben gekregen in Nederland, kunnen deze eilanden nu ook versneld worden uitgeroepen als ultraperifere gebieden? Daar hebben wij lang naar uitgekeken.</p>
    </intervention>
    <intervention id="2-694" speaker_id="28349" name="Teresa Riera Madurell" is_mep="True" mode="spoken">
      <p sl="es">Mijnheer de Voorzitter, commissaris, het is een feit dat als we de doelstelling van territoriale cohesie willen bereiken die in het nieuwe Verdrag is geïntroduceerd, alle gebieden van de Unie dezelfde rechten en vrijheden moeten kunnen genieten.</p>
      <p sl="es">Daarom mogen we heel trots zijn op de overeenkomst die we in dit Parlement bereikt hebben over het bevorderen van de aanpassing van het Europese beleid aan de specifieke behoeften van de eilanden, bergachtige en dunbevolkte gebieden, opdat deze gebieden zich zouden kunnen ontwikkelen tot hun volledige potentieel en op gelijke voet de concurrentie kunnen aangaan.</p>
      <p sl="es">In dat verband is er iets belangrijks dat ik voor het voetlicht wil brengen: sommige eilanden kunnen momenteel geen beroep doen op financiering voor grensoverschrijdende samenwerkingsprojecten, simpelweg omdat ze zich op een afstand bevinden die groter is dan 150 km. Dat is een irrationeel en onrechtvaardig criterium dat het isolement verergert. We stellen dan ook voor om het te schrappen.</p>
      <p sl="es">Dames en heren, zoals de Voorzitter al heeft gezegd, woon ik op een Europees eiland en weet ik uit eigen ervaring dat het leven op een eiland zijn prijs heeft. Het is onze plicht als wetgevende macht om die te helpen verlichten. En de commissaris heeft er terecht op gewezen dat artikel 174 van het Verdrag ons die mogelijkheid biedt.</p>
    </intervention>
    <intervention id="2-695" speaker_id="97229" name="Niccolò Rinaldi" is_mep="True" mode="spoken">
      <p sl="it">Mijnheer de Voorzitter, commissaris, dames en heren, een debat in dit Parlement over de problemen van dunbevolkte gebieden en van ultraperifere eilanden is – vooral in het licht van mijn parlementaire inzet voor berggebieden – de eerste stap in de richting van een netwerk dat deze gebieden beschermt. Daar wonen Europese burgers onder heel unieke omstandigheden en vaak met lage inkomens. Het zijn dunbevolkte gebieden met een lage bevolkingsdichtheid en een vergrijzende bevolking, omdat jongeren vaak weggaan, en met een percentage afgestudeerden dat onder het landelijk gemiddelde ligt.</p>
      <p sl="it">Deze criteria – vooral het bbp, maar dat niet alleen – moeten leiden tot een Europese ondersteuningsstrategie voor berggebieden; deze gebieden hebben minder diensten, infrastructurele problemen en zijn bijzonder kwetsbaar vanwege de landbouwcrisis en de klimaatverandering. Bergen zijn plekken waar mensen wonen en die worden bestudeerd, en nu moeten ze ook een politiek laboratorium worden omdat ze een immense bron van cultuur, schone energie en landbouw van hoge kwaliteit zijn, en van een kwaliteit van leven die onmisbaar is voor het waarborgen van een groter welzijn van de stadsbevolking.</p>
      <p sl="it">Naast de Commissie, de lidstaten en de lokale autoriteiten hebben ook de lokale gemeenschappen de verantwoordelijkheid om in te zien hoe ze hun lot in het Europa van de 21e eeuw in eigen hand kunnen nemen, met een geïntegreerde aanpak en vooral actieve deelname aan besluitvorming.</p>
      <p sl="it">Ik spreek uit ervaring wanneer ik zeg dat het in de bergen beter is om tien lokale sportevenementen te organiseren dan één wereldkampioenschap, en dat zou de werkmethode voor iedereen moeten zijn: we zouden het aantal wijdverbreide initiatieven moeten verhogen en meer politieke creativiteit moeten laten zien, om te beginnen door binnen het college van commissarissen een specifieke bevoegdheid voor berggebieden en eilanden te creëren.</p>
    </intervention>
    <intervention id="2-696" speaker_id="28508" name="Alyn Smith" is_mep="True" mode="spoken">
      <p sl="en">Mijnheer de Voorzitter, ik verklaar mij belanghebbende als vice-voorzitter van de intergroep inzake eilanden en bergachtige en dunbevolkte gebieden.</p>
      <p sl="en">Ik wil hulde betonen aan alle collega’s in dit Parlement die zo hard hebben gewerkt om dit onderwerp op de agenda te krijgen, want, commissaris, hoezeer ik uw aanwezigheid en uw verklaring hier ook waardeer, het moet mij toch van het hart dat al het werk om vaart te zetten achter de uitvoering en benutting van artikel 174 heeft plaatsgevonden in dit Parlement. U hebt een zeer enthousiaste partner als het erom gaat ervoor te zorgen dat artikel 174 ten goede komt aan onze burgers, omdat dit ons uitdaagt te laten zien dat de EU voor enkele van de meest uiteenlopende en onvergelijkbare gemeenschappen die wij in onze Unie hebben, werkelijk meerwaarde heeft.</p>
      <p sl="en">Ik zeg met nadruk ‘gemeenschappen’, want het is belangrijk te erkennen dat het de gemeenschappen zijn die wij willen helpen. De geografie – of het nu gaat om een eiland, een bergachtig gebied of een dunbevolkt gebied – doet er in feite niet toe. Wij hebben het over een gemeenschappelijk probleem dat wordt veroorzaakt door verschillende specifieke geografische kenmerken. Daarom moeten wij ervoor zorgen dat onze indelingen ook echt kloppen – en dat doen ze op dit moment niet. De regels die wij toepassen, sluiten niet goed aan bij de specifieke kenmerken van de gemeenschappen waar we het over hebben en ze leiden vaak tot perverse effecten. Daarom ook hadden wij een bepaald probleem met het werkdocument van DG Regionaal beleid over gebieden met specifieke geografische kenmerken. Ik hoop dat u de kritiek in paragraaf 2 van de ontwerpresolutie van de Fractie De Groenen/Vrije Europese Alliantie serieus zult nemen, want wij vinden dat buitengewoon belangrijk. Er moet een beter indelingssysteem komen dan we nu hebben.</p>
      <p sl="en">Het gaat er niet om dat we meer geld moeten geven aan arme gebieden met een handicap. Er is op onze eilanden in Schotland, in de bergachtige gebieden en op allerlei plaatsen meer dan genoeg energie, enthousiasme en elan aanwezig waarmee de bewoners zichzelf kunnen helpen. Wij moeten er echter vooral voor zorgen dat staatssteun daarbij geen belemmering, maar juist een aanvulling is, en dat we, als we de belemmeringen uit de weg ruimen, samen kunnen werken aan de verbetering van hun leven.</p>
    </intervention>
    <intervention id="2-697" speaker_id="96820" name="Marisa Matias" is_mep="True" mode="spoken">
      <p sl="pt">Mijnheer de Voorzitter, commissaris, een Europa zonder economische, sociale en territoriale cohesie is geen Unie. Berggebieden, eilanden en dunbevolkte gebieden worden met specifieke, moeilijke uitdagingen geconfronteerd. In naam van Europa en zijn volkeren moeten we die aanpakken. Maar het mag niet bij verklaringen en bedoelingen blijven. Anders bereiken we het tegenovergestelde effect en zullen we de ongelijkheid versterken.</p>
      <p sl="pt">Deze gebieden zijn enorme reservoirs van belangrijke hulpbronnen. Door hun biodiversiteit, hun bossen, hun water- en groengebieden verlenen ze iedereen een wezenlijke dienst, maar tegelijkertijd lijden ze onder de beperkingen die dit inhoudt voor hun economie. We moeten iets terugdoen. We moeten allemaal onze steun en solidariteit betuigen aan de inwoners van deze gebieden.</p>
      <p sl="pt">Ik heb twee voorstellen. Het eerste betreft hun potentiële bijdrage aan wetenschap en ontwikkeling. Door hun natuurlijke rijkdom zijn veel van deze gebieden echte laboratoria in de open lucht, maar ze hebben geen gelijke toegang tot de middelen voor onderzoek. Waarom richten we daar geen onderzoeks- en kenniscentra op? Zo creëren we hoogwaardige banen en zwengelen we de economie aan.</p>
      <p sl="pt">Een tweede voorstel houdt verband met energie. Deze gebieden kunnen en moeten dienen als kiemprojecten die het potentieel van zelfvoorziening en van energieduurzaamheid aantonen, bijvoorbeeld door micro-opwekking waarbij gebruik wordt gemaakt van lokale bronnen. Daardoor worden ze minder afhankelijk, wordt de gelijkheid vergroot en ontstaat er werkgelegenheid.</p>
      <p sl="pt">Tot slot zou ik erop willen wijzen dat het alleen maar tot meer onrechtvaardigheid kan leiden als we het bbp gebruiken als enige of voornaamste indicator voor de toewijzing van steunmiddelen. Daarom is het erg belangrijk om gebruik te maken van bijkomende gegevens, in het bijzonder gegevens die de sociale en economische realiteit van deze gebieden weerspiegelen.</p>
      <p sl="pt">Ik kan niet nalaten om in het bijzonder de bevolkingen van de Azoren, Madeira, de berggebieden en de dunbevolkte gebieden in het Portugese binnenland te vermelden. Door hun inspanningen leveren zij een grote bijdrage aan de ontwikkeling en de levenskwaliteit van alle Europeanen.</p>
      <p sl="pt">Deze en alle andere gebieden hebben een bepaalde context. Economische, sociale en territoriale cohesie mag niet beschouwd worden als liefdadigheid. Hier beslissen we of we al dan niet een echt Europees herverdelingsbeleid willen. Om al deze redenen vind ik deze resolutie een belangrijke stap, maar slechts als de eerste van vele.</p>
    </intervention>
    <intervention id="2-698" speaker_id="96666" name="Timo Soini" is_mep="True" mode="spoken">
      <p sl="fi">Mijnheer de Voorzitter, Finland is een groot land met ongeveer de omvang van Groot-Brittannië, maar met slechts 5,3 miljoen inwoners. Dat is naar mijn mening een grote rijkdom: nergens wordt nog land in ontwikkeling gebracht. De wereld en Europa worden vol, maar schoon water en natuur zijn van levensbelang. Overal wordt belasting op geheven, dus iedereen heeft recht op basisdiensten. Dunbevolkte gebieden zijn even belangrijk als steden, want elk mens en elk leven is waardevol.</p>
      <p sl="fi">In mijn land, Finland, zijn Lapland, Oost-Finland en Midden-Finland dunbevolkt, maar zij dragen bij aan de infrastructuur van het land en maken deel uit van heel Finland, waar wij commercieel duurzame activiteiten konden en kunnen ontplooien. Wij in de Europese Unie, waar ik sceptisch tegenover sta, moeten ook kunnen inzien dat activiteiten economisch rendabel moeten zijn en dat er in deze gebieden ook ontwikkeling moet plaatsvinden.</p>
      <p sl="fi">Wij moeten er ook voor zorgen dat wij met de communautaire wetgeving niet de ontvolking van het platteland in de hand werken. Wat dit betreft sta ik kritisch tegenover de komende postdienstenrichtlijn. De heren zouden er goed aan doen om naar deze dunbevolkte gebieden te gaan en uit te zoeken wanneer de post komt. Dergelijke zaken wil ik onderstrepen en als wij vooruitgang boeken, dan word ik misschien iets minder kritisch.</p>
    </intervention>
    <intervention id="2-699" speaker_id="97016" name="Angelika Werthmann" is_mep="True" mode="spoken">
      <p sl="de">Mijnheer de Voorzitter, commissaris, dames en heren, mij als Oostenrijkse interesseert aan dit verslag vooral de positie van de bergbewoners. Zoals in de verklaring al vastgesteld werd, is de landbouw de belangrijkste bedrijfstak in de berggebieden. Gemiddeld beëindigen in Oostenrijk dertien boeren per dag hun bedrijf. Vooral het kleine boerenbedrijf heeft het zwaar. Tegenwoordig hebben we nog maar half zoveel boerenbedrijven als in 1950. Bij de bergboeren komt daar nog de verzwarende omstandigheid bij dat zij bij lange na niet zo productief zijn als de bedrijven in de dalen. Hun producten kunnen door de hoge transportkosten nauwelijks concurreren op de markt. Maar traditie schept verplichtingen.</p>
      <p sl="de">Het leven van boerenfamilies bouwt voort op de gezamenlijke inspanningen van verscheidene generaties. Dat is in onze huidige maatschappelijke situatie een unicum dat absoluut behouden dient te blijven.</p>
    </intervention>
    <intervention id="2-700" speaker_id="96779" name="Danuta Maria Hübner" is_mep="True" mode="spoken">
      <p sl="en">Mijnheer de Voorzitter, commissaris, territoriale verscheidenheid is voor Europa een belangrijk pluspunt. Onze taak, als Europese instellingen, is om de voorwaarden te creëren om Europa, zijn cultuur en zijn economie hier ook van te laten profiteren.</p>
      <p sl="en">Het Verdrag roept de Gemeenschap op om in haar beleid rekening te houden met gebieden met specifieke kenmerken die bijzondere ontwikkelingsuitdagingen met zich meebrengen, zowel in de zin van problemen die moeten worden opgelost als in de zin van de mogelijkheden die benut moeten worden. Ik wil in dit verband drie kwesties aan de orde stellen.</p>
      <p sl="en">Ten eerste de territoriale effectbeoordeling. Deze kwestie staat al jaren op de Europese agenda. Ik wil de Commissie oproepen om de territoriale dimensie in de effectbeoordelingsprocedure voor Europese initiatieven op te nemen. Territoriale effectbeoordelingen zouden als een uitstekend horizontaal instrument kunnen fungeren om op effectieve wijze aan de specifieke behoeften van die gebieden tegemoet te komen. Ik ben daarom een groot voorstander van het idee om het effectbeoordelingsinstument te territorialiseren. Het zou hier nuttig kunnen zijn om via het model van de strategische milieueffectbeoordeling een handreiking te bieden.</p>
      <p sl="en">Ten tweede, mijnheer de commissaris, heeft u iets gezegd over de interne groep voor territoriale cohesie. Ik ben ervan overtuigd dat het voor de Commissie nog steeds mogelijk is om op vele relevante beleidsterreinen de bekendheid met de ontwikkelingsuitdagingen van specifieke gebieden te vergroten. Via het werk van DG REGIO met alle andere relevante diensten, zouden de territoriale gevoeligheden van al het Europees beleid moeten kunnen worden vastgesteld. Met name het transport- en energiebeleid zou naar mijn mening ‘territoriumbestendig’ moeten zijn. Territorialisering van beleid moet deel gaan uitmaken van de goede praktijken in de Unie.</p>
      <p sl="en">Ten derde wil ik de Commissie vragen om EU 2020 zorgvuldig te bestuderen, en met name de kerninitiatieven daarvan, om vast te stellen welke prioriteiten van bijzonder belang zijn voor deze gebieden met specifieke ontwikkelingskenmerken.</p>
      <p sl="en">Ten slotte wil ik graag van deze gelegenheid gebruikmaken om meer in het algemeen te zeggen dat Europese burgers alleen van de kerninitiatieven van EU 2020 kunnen profiteren als deze op plaatselijk en regionaal niveau worden genomen.</p>
    </intervention>
    <intervention id="2-701" speaker_id="96812" name="Juan Fernando López Aguilar" is_mep="True" mode="spoken">
      <p sl="es">Mijnheer de Voorzitter, commissaris, voor het eerst in de geschiedenis van de Europese integratie vermeldt het Verdrag van Lissabon de regionale dimensie en de territoriale samenhang als een cruciale doelstelling van de EU.</p>
      <p sl="es">Ik neem het woord in dit debat als de zoveelste afgevaardigde die afkomstig is van een eiland, namelijk de Canarische Eilanden, die vallen onder artikel 174 van het Verdrag omdat ze behoren tot de eilandgebieden, en ook onder artikel 349 omdat het een ultraperifere regio betreft. Ik ben me ervan bewust dat de eilanden niet alleen een vorm van territoriale versnippering veroorzaken, maar dat ze ook – omdat ze altijd aan de buitengrenzen van de Europese Unie liggen – wat betreft de strategieën voor energie, transport, infrastructuur en de binnenlandse en buitenlandse veiligheid, bijzonder kwetsbaar zijn voor bedreigingen en illegale handel.</p>
      <p sl="es">Daarom zou ik willen vragen om krachtige steun voor deze resolutie, en hoop ik vooral dat ze wordt vertaald in concrete beleidsmaatregelen die haar een inhoudelijke invulling geven die we nu niet in detail kunnen bespreken. Ik hoop in het bijzonder ook dat ze wordt overgenomen in de financiële vooruitzichten voor 2014-2020, opdat we een begroting krijgen die alle verwachtingen inlost en die zorgt voor financiële ondersteuning van de ambitie om volwaardig burgerschap te bieden aan de bewoners van de eilandgebieden van de Europese Unie, met dezelfde rechten en kansen als de inwoners van het vasteland van deze grote ruimte van Europese integratie.</p>
    </intervention>
    <intervention id="2-702" speaker_id="96959" name="George Lyon" is_mep="True" mode="spoken">
      <p sl="en">Mijnheer de Voorzitter, ook ik ben blij met het verslag dat we hier vandaag gaan bespreken. Wonend op een eiland aan de westkust van Schotland ben ik me terdege bewust van de uitdagingen waar onze ultraperifere gebieden, en ook onze eilandgebieden, mee worden geconfronteerd. Voor eilanden, en ook voor onze berggebieden, vormen de vervoerskosten natuurlijk de fundamentele uitdaging. Het ontbreekt ons daardoor aan concurrentiekracht, het leidt tot gebrek aan kansen en gebrek aan banen, en uiteindelijk ook tot het wegtrekken van onze jongeren.</p>
      <p sl="en">Paragraaf 6 van het verslag gaat in op de noodzaak om gebieden concurrerender te maken, wat mij de fundamentele uitdaging lijkt voor het regionale cohesiebeleid van de toekomst dat moet tegemoetkomen aan de zorgen van bewoners van eilanden en berggebieden.</p>
      <p sl="en">Sta mij toe een specifieke kwestie ter sprake te brengen die ik al bij de Commissie wilde aankaarten, en de aandacht van de commissaris daarop te vestigen. In Schotland kwam de Schotse regering drie jaar geleden met een waardevol initiatief waarmee werd geprobeerd de tarieven van de veerboten naar de eilanden te verlagen om te kijken of dat aan die specifieke eilanden een impuls zou geven. Het proefproject heeft drie jaar geduurd en is nu beëindigd. Sommige eilanden hebben hun voordeel gedaan met deze subsidie, andere niet. We hadden verwacht dat zodra de evaluatie achter de rug was, het programma zou worden uitgebreid naar alle eilanden in Schotland.</p>
      <p sl="en">Helaas heeft de Schotse regering ervoor gekozen het programma alleen voor de westelijke eilanden te verlengen, en de rest moet het zonder steun stellen.</p>
      <p sl="en">Commissaris, mijn kiezers in Argyll zijn van mening dat dit oneerlijk en onrechtvaardig is; sommigen zijn van mening dat het niets anders is dan een oneerlijke manier om stemmen te winnen. Ik vraag me af, als ik naar u en de commissaris van vervoer schrijf, of u op hun zorgen zou willen ingaan en de onrechtvaardige situatie waar velen van mijn kiezers op de eilanden mee worden geconfronteerd, zou willen onderzoeken.</p>
    </intervention>
    <intervention id="2-703" speaker_id="96732" name="Malika Benarab-Attou" is_mep="True" mode="spoken">
      <p sl="fr">Mijnheer de Voorzitter, commissaris, dames en heren, het Alpengebied is een van meest bebouwde berggebieden van Europa. Dit gebied beschikt over zeer belangrijke watervoorraden, maar vanwege de huidige economische situatie zijn deze kwetsbaar in verband met de klimaatverandering.</p>
      <p sl="fr">De Alpen kunnen een essentiële rol spelen door voor 2050 koolstofneutraal te worden, zoals in juni van dit jaar is vastgelegd door de vier ministers van Milieu van de Duitssprekende Alpenlanden. Ze kunnen een belangrijke regio worden voor de opwekking van hernieuwbare energie, en daarmee bijdragen aan de 20%-doelstelling voor 2020.</p>
      <a text="(Spreekster beëindigt haar bijdrage)"/>
    </intervention>
    <intervention id="2-704" speaker_id="96996" name="Giancarlo Scottà" is_mep="True" mode="spoken">
      <p sl="it">Mijnheer de Voorzitter, dames en heren, het Verdrag van Lissabon besteedt bijzondere aandacht aan gebieden die zwaar en permanent benadeeld zijn. Daarom steun ik het initiatief van de heer Provera voor herstel van de landbouw, het milieu en de cultuur van deze gebieden. Ik vraag de Commissie daarom zo snel mogelijk aan het werk te gaan voor het verwezenlijken van een beleid voor berggebieden dat de problemen, de bevolkingsdaling en de leegloop aanpakt, met alle milieuproblemen van dien.</p>
      <p sl="it">Landbouwactiviteiten, een goede kwaliteit van leven en cultureel erfgoed zijn onmisbaar voor hen die in nadelige omstandigheden leven en het is essentieel om zeker te stellen dat de acties die de Commissie, de lidstaten en de regionale en lokale autoriteiten ondernemen met elkaar in harmonie zijn.</p>
      <p sl="it">Een essentieel beginsel van de Europese Unie is dat van de subsidiariteit, dat een cruciaal instrument is voor het promoten van de ontwikkeling van achterstandsgebieden met duurzame en gerichte maatregelen die voortkomen uit voorstellen van de regio’s zelf. Dit is een belangrijke uitdaging en het zal moeite kosten om de mensen in deze gebieden te houden, of, nog beter, hen aan te moedigen er terug te keren.</p>
    </intervention>
    <intervention id="2-705" speaker_id="96974" name="Nuno Teixeira" is_mep="True" mode="spoken">
      <p sl="pt">Mijnheer de Voorzitter, commissaris, dat territoriale cohesie nu als doelstelling is verankerd in het Verdrag van Lissabon, belichaamt de waarde van de Europese solidariteit en van de inspanningen van de lidstaten en van de Unie om de bestaande verschillen tussen de regio’s te verkleinen.</p>
      <p sl="pt">Het volstaat echter niet om in verdragsteksten de te verwezenlijken doelstellingen af te kondigen. Er zijn in de Unie gebieden die met permanente handicaps te kampen hebben, die hun economische en sociale ontwikkeling zwaar beperken. Daarom moeten we specifieke programma’s uitvoeren om deze gebieden te stimuleren hun ontwikkelingsmodel af te stemmen op hun potentieel en op hun hulpbronnen zodat ze hun achterstand daadwerkelijk kunnen inhalen en zo kunnen bijdragen aan de verwezenlijking van de doelstellingen van de EU 2020-strategie.</p>
      <p sl="pt">De stimuleringsmaatregelen voor deze gebieden zullen niet alleen gefinancierd moeten worden vanuit het regionaal beleid, via de instrumenten voor het bevorderen van structurele aanpassingen, zoals het Cohesiefonds en de vier structuurfondsen, maar ook door een andere toepassing van de verschillende sectorgebonden beleidslijnen die in elk gebied een substantiële territoriale weerslag hebben en daarom de economie kunnen aanzwengelen.</p>
      <p sl="pt">Het bruto binnenlands product (bbp) moet zeker de voornaamste indicator blijven om te bepalen of deze gebieden in aanmerking komen voor Europese bijstand. Maar gelet op hun natuurlijke handicaps moeten we ook een beroep doen op andere meetbare criteria die een realistischer beeld kunnen geven van hun ontwikkelingsniveau, zoals het werkloosheidspercentage, de bevolkingsdichtheid of het onderwijspeil. Alleen zo kunnen we een vollediger beeld schetsen van de complexe realiteit van de achterstandsgebieden.</p>
      <p sl="pt">In dat verband wil ik wijzen op het geval van de ultraperifere regio’s, waarvan de status wordt erkend in het nieuwe Verdrag. Zij vormen een groep regio’s in de Europese Unie die specifieke kenmerken vertonen en die ook een speciale behandeling verdienen. De ultraperifere regio’s hebben weliswaar specifieke kenmerken gemeen, maar hun ontwikkelingsniveau loopt uiteen. Ook ten aanzien van de ultraperifere regio’s zouden we naast het bbp bijkomende indicatoren moeten gebruiken die een vollediger beeld geven van hun specifieke realiteit en zo bijdragen tot een nauwkeuriger bepaling van het ontwikkelingsniveau.</p>
    </intervention>
    <intervention id="2-706" speaker_id="96976" name="Luís Paulo Alves" is_mep="True" mode="spoken">
      <p sl="pt">Mijnheer de Voorzitter, ik juich deze ontwerpresolutie toe, waarin wordt gewezen op de noodzaak van een Europese strategie om het beginsel van territoriale cohesie, een verworvenheid van het Verdrag van Lissabon, te vertalen in kansen, zodat de inwoners van gebieden die te lijden hebben onder verschillende permanente natuurlijke handicaps kunnen deelnemen aan het Europese project.</p>
      <p sl="pt">Ik kom van de Azoren, een gebied waar deze handicaps zich opstapelen en zich steeds scherper laten voelen, zoals ook in andere gebieden het geval is, in de zogenaamde ultraperifere regio’s van Europa in de zin van artikel 349 van het Verdrag betreffende de werking van de Europese Unie.</p>
      <p sl="pt">Na de mededeling van de Commissie uit 2008, “De ultraperifere regio’s: een troef voor Europa”, en na het brede debat waaraan de ultraperifere regio’s zelf actief hebben deelgenomen, verwachten we nu onze eigen versie van deze strategie. Die zal niet alleen rekening moeten houden met onze handicaps, maar ook en vooral met onze mogelijkheden.</p>
      <p sl="pt">Daarom roep ik de Commissie op om haar voorstellen snel voor te leggen zodat we de best mogelijke strategie kunnen vaststellen met het oog op het debat over de nieuwe financiële vooruitzichten. We moeten namelijk eerst de inhoud van het beleid vastleggen voor we de middelen toewijzen die nodig zijn voor de uitvoering ervan, zoals we dat gedaan hebben voor de beleidslijnen van de Europese Unie die nu in herziening zijn.</p>
    </intervention>
    <intervention id="2-707" speaker_id="2125" name="Pat the Cope Gallagher" is_mep="True" mode="spoken">
      <p sl="en">Mijnheer de Voorzitter, zoals veel collega’s al hebben opgemerkt, verwijst artikel 174 van het Verdrag naar territoriale cohesie als een nieuwe doelstelling van de Europese Unie. Daarom moet de Unie meer aandacht besteden aan de economische en sociale behoeften van mensen die in berggebieden, op kleine eilanden en in afgelegen gebieden wonen. Ik ben er sterk van overtuigd dat de EU daar nu gehoor aan moet geven door spoedig met concrete maatregelen te komen.</p>
      <p sl="en">Ik heb aangegeven dat er uit hoofde van deze resolutie meer nadruk moet komen te liggen op de belangrijke economische sectoren waarvan deze gemeenschappen in sterke mate afhankelijk zijn. Ik maak me vooral zorgen over die vissers die vanuit kleine schepen langs onze kusten en eilanden opereren. Deze kleine schepen zijn buitengewoon belangrijk voor onze perifere gebieden, waar geen alternatieve bron van werkgelegenheid bestaat.</p>
      <p sl="en">In Ierland is het merendeel van deze schepen minder dan 15 meter lang en de hoeveelheden vis die ermee worden gevangen, hebben geen substantiële gevolgen voor de visbestanden. Zij moeten zich echter wel houden aan de regelgeving die is vastgesteld voor grotere schepen waarmee ze totaal niet te vergelijken zijn.</p>
      <p sl="en">Ik doe een beroep op de Commissie om bij de herziening van het gemeenschappelijk visserijbeleid die realiteit te erkennen en binnen het nieuwe beleid een speciaal segment op te nemen voor de gebieden langs de kust en de eilanden die afhankelijk zijn van de visserij.</p>
    </intervention>
    <intervention id="2-708" speaker_id="96654" name="Jaroslav Paška" is_mep="True" mode="spoken">
      <p sl="sk">Het beleid ten aanzien van berggebieden, eilanden en dunbevolkte regio’s moet breed, geïntegreerd en evenwichtig zijn en blijk geven van erkenning van de diversiteit van deze regio’s en het overeenkomstige recht op een specifieke ontwikkelingsmethode in lokale, regionale of nationale wetgeving. Het beleid moet de achterstanden die de bevolking, lokale autoriteiten en ondernemingen ondervinden erkennen, en er dienen specifieke acties te worden vastgesteld voor het behoud van traditionele vormen van werkgelegenheid, de ondersteuning van meerjarige complexe programma’s die erop zijn gericht de capaciteiten van traditionele productievormen op te waarderen, de ondersteuning van de diversificatie van economische activiteiten van de bevolking door het ontwikkelen van voorzieningen voor bezoekers of toeristen als aanvulling op traditionele bestaansmiddelen, de instandhouding van de toegang tot diensten en de technische infrastructuur, het treffen van maatregelen om het wegtrekken van jongeren tegen te gaan, het behoud van de specifieke identiteit en culturele waarden die elk homogeen gebied eigen zijn en natuurlijk, niet in de laatste plaats, het behoud van een biologisch en ecologisch evenwicht.</p>
      <p sl="sk">De zorg voor deze regio’s vereist een specifieke benadering en een uiterst zorgvuldige tenuitvoerlegging van de gekozen maatregelen. Dit, dames en heren, is de weg voorwaarts voor deze specifieke Europese regio’s.</p>
    </intervention>
    <intervention id="2-709" speaker_id="96668" name="Seán Kelly" is_mep="True" mode="spoken">
      <p sl="en">Mijnheer de Voorzitter, tijdens de crisis als gevolg van de vulkanische aswolk kostte het me twee dagen om naar mijn eigen land terug te keren omdat er geen landverbinding en geen tunnel is tussen Ierland en Engeland. Dit heeft mij heel duidelijk bewust gemaakt van de specifieke problemen van mensen die op eilanden wonen die geen enkele verbinding hebben met het vasteland. Hetzelfde geldt voor degenen die in dunbevolkte bergachtige en heuvelachtige gebieden en andere benadeelde gebieden wonen. Dat is ook van toepassing op mijn eigen situatie in het zuiden van Ierland en op die van allen die aan de westkust wonen, vanaf mijn woonplaats tot aan het Donegal van Pat the Cope Gallagher toe. Deze gebieden verdienen absoluut alle aandacht.</p>
      <p sl="en">Ik wil op drie punten de aandacht vestigen. In de eerste plaats heeft Nuno Teixera erop gewezen dat op grond van paragraaf 3 de lidstaten ook middelen kunnen toewijzen op basis van andere overwegingen dan de bbp-criteria. Dat is iets wat we voor deze regio’s moeten aanmoedigen, omdat ze heel bijzonder zijn.</p>
      <p sl="en">In de tweede plaats zijn dit de rijkste gebieden in heel Europa wat betreft biodiversiteit, milieubescherming en de levering van collectieve goederen. Dat is iets waarmee terdege rekening moet worden gehouden bij de komende onderhandelingen over het gemeenschappelijk landbouwbeleid.</p>
      <p sl="en">In de derde plaats beschikt de Europese Unie uit hoofde van artikel 195 van het Verdrag van Lissabon nu over enige bevoegdheid op het gebied van de ontwikkeling van het toerisme. Deze regio’s bieden grote mogelijkheden voor de ontwikkeling van een sterke en duurzame toeristische sector. Deze gebieden worden gekenmerkt door een prachtige natuur, een goede traditionele manier van leven en uiterst vriendelijke bewoners. Als we ons best doen, met name hier op het niveau van de Europese Unie, om hen te helpen, helpen we hen niet alleen te overleven, maar helpen we hen ook om zichzelf te helpen. Ik vermoed dat dat uiteindelijk de beste steun is die we hun kunnen geven.</p>
    </intervention>
    <intervention id="2-710" speaker_id="96667" name="Alan Kelly" is_mep="True" mode="spoken">
      <p sl="en">Mijnheer de Voorzitter, eerlijk gezegd hebben de gebieden waar we het vanavond over hebben al generaties lang met economische en sociale problemen te maken, en nu worden ze als gevolg van de effecten van de moderne globalisering steeds zwaarder op de proef gesteld.</p>
      <p sl="en">Ik vertegenwoordig een gebied dat veel eilanden en de grootste bergketen in Ierland omvat. Zoals de twee vorige sprekers, mijn collega’s uit Ierland, ben ik bekend met de gebieden die al generaties lang te lijden hebben. De bevolking trekt naar de stedelijke gebieden; er is een gebrek aan economische mogelijkheden voor jonge mensen – we zouden de hele dag nog wel kunnen doorgaan over de problemen waarmee ze worden geconfronteerd.</p>
      <p sl="en">Ik ben van mening dat het hoog tijd is dat we erkennen dat het cohesiebeleid, ondanks de vele successen en zeer nobele inspanningen, er niet geheel in geslaagd is om in de gehele Unie, met name in deze gebieden, voor economische ontwikkeling te zorgen. Ik hoop dat de EU met een reactie komt op dit probleem die tot daadwerkelijke, concrete veranderingen zal leiden, door deze ongelijkheid bij de basis aan te pakken en – en dat is heel belangrijk – door in te spelen op de moderne behoeften zoals de communicatieruimte, en met name de volgende generatie breedband, wat naar mijn mening een uitermate belangrijk punt is. Toegang tot communicatiemiddelen wordt de volgende grote uitdaging; op dit moment is het een enorme uitdaging.</p>
      <p sl="en">Het is tijd om deze gemeenschappen economisch de helpende hand toe te steken. Ik wil iedereen eraan herinneren dat we daartoe op grond van alle verdragen ook verplicht zijn.</p>
    </intervention>
    <intervention id="2-711" speaker_id="38602" name="Vladko Todorov Panayotov" is_mep="True" mode="spoken">
      <p sl="bg">Commissaris, dames en heren, berggebieden komen voor in de meeste lidstaten van de Europese Unie, dus bergen maken integraal deel uit van de geografie van Europa. In Bulgarije zijn de berggebieden bijvoorbeeld bijna even dichtbevolkt als de vlakke gebieden. Daarom verdient een groot aantal ecologische, sociale en territoriale vraagstukken met betrekking tot deze gebieden nauwkeurige bestudering door de Europese wetgever.</p>
      <p sl="bg">Vanuit milieuperspectief bieden de bergen van Europa met hun rijke ecosystemen, diversiteit en indrukwekkende omvang de ideale omstandigheden voor het ontwikkelen en behouden van de uitzonderlijke biodiversiteit. Fragiele ecosystemen in de bergen zijn echter bijzonder gevoelig en kwetsbaar voor veranderingen die het gevolg zijn van menselijk handelen.</p>
      <p sl="bg">De Europese Unie moet leren hoe zij de waardevolle economische en ecologische eigenschappen van deze berggebieden zo goed en zo verantwoord mogelijk kan benutten. Dit kan worden bereikt door het financieren en stimuleren van eco-efficiënte activiteiten, zoals berglandbouw, traditionele veehouderij in de Alpenregio’s en integraal bosbeheer.</p>
      <p sl="bg">Collega’s, ik ben van mening dat deze maatregelen veel positieve resultaten zullen opleveren voor de territoriale en economische cohesie van de Europese Unie.</p>
    </intervention>
    <intervention id="2-712" speaker_id="95017" name="Iosif Matula" is_mep="True" mode="spoken">
      <p sl="ro">Duurzame economische en sociale ontwikkeling wordt bereikt door de verschillende beschikbare territoriale middelen te benutten. Die notie is een van de hoofdpunten in het Groenboek over territoriale cohesie. Het principe van deze cohesie is versterkt door de verordeningen betreffende de structuurfondsen voor de periode 2007-2013 en het is een van de belangrijkste doelstellingen in het Verdrag van Lissabon. De bepalingen van artikel 174 zouden vertaald moeten worden in specifieke ontwikkelingsstrategieën en concrete maatregelen om belemmeringen te overwinnen en de mogelijkheden van berggebieden, eilanden en dunbevolkte gebieden optimaal te benutten. Dit kan worden bereikt met een Europees beleidskader en kan toegevoegde waarde genereren door gebruikmaking van de verschillende regionale sterke punten.</p>
      <p sl="ro">Onderzoeks- en ontwikkelingsbeleid zou leiden tot een beter gebruik van het enorme natuurlijke potentieel van deze regio’s. Dit zou bijvoorbeeld een direct gevolg hebben voor duurzame energie of toerisme. Hierdoor kunnen we specifieke geografische kenmerken veranderen in voordelen.</p>
      <p sl="ro">Een ander belangrijk aspect waar we ons op moeten richten is demografische verandering. We moeten een specifiek demografisch beleid aanmoedigen dat gericht is op de inwoners van deze regio’s. Daarbij moeten we hun verschillende faciliteiten bieden, afhankelijk van de specifieke kenmerken van het gebied in kwestie. De achtergestelde berggebieden in mijn land, waar de bevolking gestaag afneemt, verwachten maatregelen ter verbetering van hun economische situatie, zodat de inwoners worden aangemoedigd om in hun dorpen te blijven en bij te dragen aan de ontwikkeling ervan.</p>
      <p sl="ro">Ik wil nog een zeer belangrijk punt noemen. Ik ben van mening dat het bbp gebruikt moet blijven worden als het belangrijkste criterium om vast te stellen of een regio in aanmerking komt voor steun op basis van dit beleid. Het introduceren van andere indicatoren zou op de lange termijn het huidige ontwikkelingsproces in deze gebieden – en het cohesiebeleid als geheel – moeilijk maken en schaden. Deze indicatoren kunnen echter wel door de lidstaten worden gebruikt om de middelen tussen de regio’s te verdelen, tot het maximum van het aan hen toebedeelde pakket ten bate van de genoemde gebieden.</p>
    </intervention>
    <intervention id="2-713" speaker_id="99325" name="Spyros Danellis" is_mep="True" mode="spoken">
      <p sl="el">Mijnheer de Voorzitter, commissaris, berggebieden, eilanden en afgelegen gebieden vormen een bron van kracht en rijkdom voor Europa. Het Europese beleid voor die gebieden moet zich concentreren op de positieve aspecten ervan en de negatieve kanten afzwakken, zodat de Europese burgers zich nergens in de Europese Unie afgesneden voelen van hun medeburgers en overal in Europa zoveel mogelijk gelijke kansen op welvaart hebben.</p>
      <p sl="el">Het bruto binnenlands product van een regio geeft geen werkelijk beeld van deze diversiteit. Er bestaan ogenschijnlijk rijke eilanden en berggebieden zonder productieve basis, die in hun economische groei gehinderd worden door een noodlijdende dienstensector en die bijgevolg investeringen nodig hebben. Bovendien, gemiddelden van eilanden met verschillende ontwikkelingsniveaus doen uiteraard geen recht aan alle eilanden.</p>
      <p sl="el">Andere belangrijke factoren, zoals de arbeidsmarkt of de toegankelijkheid van een regio, de toegenomen kosten van personen- en vrachtvervoer, evenals de noodzakelijke infrastructuur en netwerken, zijn ook elementen waarmee rekening moet worden gehouden in het kader van een veelomvattender benadering van de gebieden, zowel wat betreft het regionaal beleid, als meer in het algemeen wat betreft het uitgangspunt voor het opstellen van bredere criteria.</p>
    </intervention>
    <intervention id="2-714" speaker_id="96826" name="Tamás Deutsch" is_mep="True" mode="spoken">
      <p sl="hu">Mijnheer de Voorzitter, commissaris, in de ontwerpresolutie wordt terecht vastgesteld dat bergstreken, eilanden en dunbevolkte gebieden met bijzonder moeilijke uitdagingen te kampen hebben en daarom speciale regionale ontwikkelingsprogramma’s en steun vereisen. Voorgesteld wordt het bbp als indicator te gebruiken. In verband hiermee is het belangrijk te benadrukken dat we ook in de toekomst het bbp moeten blijven gebruiken als meetinstrument voor het recht van lidstaten op regionale politieke steun bij de verdeling van EU-fondsen. Het bbp is een fundamentele maatstaf voor de mate van ontwikkeling en vooruitgang en voor het effect van activiteiten op het gebied van regionale ontwikkeling. Ook is het een indicator die kan worden gekoppeld aan andere maatstaven.</p>
      <p sl="hu">Dit alles betekent echter niet dat we de sociale en ecologische gevolgen van economische beslissingen buiten beschouwing mogen laten, want groei is immers alleen nuttig als die gepaard gaat met sociale ontwikkeling en een verbetering van de levensstandaard. Op nationaal niveau kunnen de besluitvormers in de afzonderlijke landen alternatieve indicatoren aanwenden bij de verdeling van ontwikkelingsgelden tussen regio’s, en dus ook bij het bepalen van nationale subsidies voor bergstreken, eilanden en dunbevolkte gebieden. Ik wil de Commissie er echter op attent maken dat we het bbp op Europees niveau moeten handhaven als fundamentele indicator voor subsidiabiliteit, om ervoor te zorgen dat we de efficiënte besteding van steun door minder ontwikkelde lidstaten kunnen voortzetten.</p>
    </intervention>
    <intervention id="2-715" speaker_id="96918" name="Derek Vaughan" is_mep="True" mode="spoken">
      <p sl="en">Mijnheer de Voorzitter, ik kom uit Wales, waar bergen zijn en eilanden, dunbevolkte gebieden en nog veel meer. Daarom ben ik verheugd over de voorstellen in de ontwerpresolutie.</p>
      <p sl="en">In mijn korte bijdrage wil ik de aandacht vestigen op de rol van de plaatselijke en regionale overheid, omdat het duidelijk is dat, welke strategieën er ook worden gevolgd en welke projecten of programma’s er ook worden gerealiseerd, deze zullen worden voorbereid, uitgevoerd, opgeleverd en beheerd door de regionale en plaatselijke autoriteiten.</p>
      <p sl="en">En zo hoort het ook, omdat dit het overheidsniveau is dat het dichtst bij het gebied en bij de bevolking staat. Daarom is het ook juist dat zij bij alle stadia van welk programma of initiatief dan ook worden betrokken.</p>
      <p sl="en">Daarom hoop ik dat de Commissie dit in gedachten wil houden en mechanismen zal invoeren om de volledige betrokkenheid van de plaatselijke en regionale overheid te garanderen, en ik ben er zeker van dat zij op hun beurt voor de ontwikkeling van onze gemeenschappen en regio’s garant zullen staan.</p>
    </intervention>
    <intervention id="2-716" speaker_id="96762" name="Joachim Zeller" is_mep="True" mode="spoken">
      <p sl="de">Commissaris Hahn, dames en heren, ik heb met delen van dit debat een probleem. Een aantal bijdragen wekt bij mij de indruk als zouden bergen, eilanden en dunbevolkte gebieden extraterritoriaal zijn en rechtstreeks onder het gezag van de Europese Unie vallen. Maar zo is het natuurlijk niet. Elk van deze gebieden behoort tot een lidstaat die soeverein is en de uitvoering van Europese besluiten, het bevorderen van Europese doelstellingen, is conform het subsidiariteitsbeginsel nog altijd een taak van de lidstaten.</p>
      <p sl="de">Op Europees niveau hebben we juist aan deze gebieden – bergstreken, dunbevolkte gebieden, eilanden – altijd bijzondere aandacht besteed, van mededelingen van de Commissie tot aan het Verdrag van Lissabon. Ook hier in het Parlement zijn vele besluiten ter ondersteuning van de regio’s genomen. Als ik nu velen hoor klagen over de aanhoudende misstanden in deze gebieden, dringt zich bij mij de vraag op hoe de lidstaten zijn omgegaan met de impulsen die wij op Europees niveau hebben gegeven. En hoe de regio’s zelf daarmee zijn omgegaan, of zij de Europese stimuleringsmogelijkheden wel aangegrepen hebben. Inmiddels wordt er op een nieuwe strategie aangedrongen en ik heb nu al medelijden met de ambtenaren van het directoraat-generaal REGIO, die de meest uiteenlopende problemen van eilanden, bergstreken en dunbevolkte gebieden in een en dezelfde strategie onder moeten zien te brengen. Tegelijkertijd is er zo’n stortvloed aan strategieën – voor de Donau, de Oostzee, de Zwarte Zee, de klimaatverandering en wat dies meer zij – dat we binnenkort wel een strategie voor de strategieën nodig zullen hebben om het overzicht te behouden.</p>
      <p sl="de">Alle gekheid op een stokje, dames en heren, waar het eigenlijk om gaat is vandaag ook ter sprake gekomen. Ik ben commissaris Hahn dan ook zeer dankbaar dat hij dit aangestipt heeft: we moeten ons er hard voor maken dat er ook na 2013 nog cohesiebeleid en regionaal beleid op Europees niveau bestaat. Daar ligt het zwaartepunt van ons werk en daarvan moeten we ook de collega’s in het Parlement zien te overtuigen. Bij een voortzetting van het cohesiebeleid en het regionaal beleid in de jaren na 2013 zal er ook plaats zijn voor bergstreken, eilanden en andersoortige gebieden. Maar laten we onze tijd niet verdoen met afzonderlijke ontwerpresoluties op dit punt, waar op dit moment geen aanleiding voor bestaat.</p>
    </intervention>
    <intervention id="2-717" speaker_id="97026" name="Patrice Tirolien" is_mep="True" mode="spoken">
      <p sl="fr">Mijnheer de Voorzitter, commissaris, dames en heren, ik ben blij met het debat van vandaag. Dit debat onderstreept hoe belangrijk het is dat de Unie haar regionale diversiteit koestert en respecteert.</p>
      <p sl="fr">Nu we bezig zijn met de onderhandelingen over de nieuwe kaderprogramma’s 2014-2020, lijkt het mij van belang de wijzigingen te benadrukken die voor de bijzondere gebieden belangrijk zijn. Hierbij moeten continuïteit en territoriale samenhang centraal staan.</p>
      <p sl="fr">Maar voor de ontwikkeling van de berggebieden, eilanden en dunbevolkte gebieden is méér nodig dan een aantal vrijstellingen. We moeten kiezen voor een horizontale benadering. We moeten instrumenten inzetten die het mogelijk maken dat de activiteiten van de EU op alle fronten goed met elkaar samengaan, in synergie, zodat ze een meerwaarde hebben.</p>
      <p sl="fr">Verder wacht ik, als vertegenwoordiger van de ultraperifere gebieden, met spanning de nieuwe strategie van de EU inzake de ultraperifere gebieden af, die ons door de diensten van de Commissie is toegezegd voor begin 2011.</p>
    </intervention>
    <intervention id="2-718" speaker_id="96850" name="Damien Abad" is_mep="True" mode="spoken">
      <p sl="fr">Mijnheer de Voorzitter, dames en heren, ons Europa is het symbool van de Unie in al haar verscheidenheid: verscheidenheid wat betreft achtergrond, cultuur, benaderingswijze, en ook de verscheidenheid van onze gebieden en regio’s.</p>
      <p sl="fr">Hoewel de Europese Unie uit onderling zeer verschillende elementen bestaat, moeten de doelen van territoriale, economische en sociale samenhang de pijlers blijven onder al onze handelingen, wat overigens expliciet in het Verdrag van Lissabon staat. In deze context moeten we dus bijzondere aandacht geven aan de berggebieden, eilanden en dunbevolkte gebieden.</p>
      <p sl="fr">Ik weet als afgevaardigde van de grote Franse zuidwestelijke regio, waarin zich eilanden bevinden – ik denk daarbij aan Corsica – maar ook de Savoie en het departement Ain, die verschillende dunbevolkte gebieden kennen, uit de praktijk dat we er absoluut niet omheen kunnen dat we een goede afstemming tot stand moeten brengen tussen Europa en deze gebieden.</p>
      <p sl="fr">Om dit te kunnen doen, moeten we allereerst vaststellen met welke problemen deze gebieden te kampen hebben. Ik denk daarbij bijvoorbeeld aan openbare voorzieningen, waaronder ook de sociale voorzieningen. Hoe kunnen we ervoor zorgen dat al onze burgers, waar ze ook wonen, verzekerd kunnen zijn van een minimum aan sociale bescherming?</p>
      <p sl="fr">Ook moeten we het potentieel van deze regio’s ten volle benutten, zodat ook zij de voordelen kunnen genieten van de interne markt en de economische ontwikkelingen. Het is overigens niet moeilijk te constateren dat het EU-beleid voor de eilanden en dat voor de berggebieden momenteel niet goed op elkaar zijn afgestemd.</p>
      <p sl="fr">Enerzijds wordt er onvoldoende rekening gehouden met specifieke lokale en regionale omstandigheden, en anderzijds bestaat er het risico dat deze regio’s volkomen vergeten worden en aan zichzelf zijn overgeleverd, zonder enige ondersteuning om de ontvolking, de bedreigingen voor het milieu en de vertraging van de economische ontwikkeling tegen te gaan. Dat is precies het punt waarop Europa, met inachtneming van het subsidiariteitsbeginsel, van toegevoegde waarde zou kunnen zijn.</p>
      <p sl="fr">Ik behoor tot de mensen die vinden dat Europa concrete doelstellingen voor deze gebieden moet vaststellen. Allereerst door een herziening, op verschillende terreinen, van het beleid dat van invloed is op de regio’s, en door het opnemen van een horizontale clausule die het mogelijk maakt rekening te houden met die specifieke omstandigheden. Verder vind ik dat er ook een herziening moet plaatsvinden van het gemeenschappelijk visserijbeleid teneinde de kleinschalige lokale visserij te beschermen, én van het beleid op het gebied van landbouw en plattelandsontwikkeling, en dat het beleid beter op de kleine producenten afgestemd moet worden door de directe hulp te verhogen, en dat we vervolgens hetzelfde moeten doen op het gebied van vervoer en energie.</p>
      <p sl="fr">Ter afsluiting wil ik nog zeggen dat waar een wil is, niet altijd ook een weg is. Ambitie moet niet blijven steken in mooie woorden. Over enkele maanden krijgen we een kans die we ons niet mogen laten ontgaan, namelijk de onderhandelingen over de nieuwe financiële vooruitzichten.</p>
    </intervention>
    <intervention id="2-719" speaker_id="95281" name="Vasilica Viorica Dăncilă" is_mep="True" mode="spoken">
      <p sl="ro">Mijnheer de commissaris, de Europese Unie moet het cohesiebeleid gebruiken om bijzondere aandacht te vestigen op de regio’s met natuurlijke en demografische handicaps, zoals de regio’s in het noorden van het continent, schaars bevolkte gebieden of eilanden, grens- en berggebieden.</p>
      <p sl="ro">Meer dan de andere regio’s in de EU hebben deze regio’s te maken met bijzondere uitdagingen vanwege moeilijke toegang, klimaatveranderingen, regionale integratie en demografische veranderingen. Daarnaast hebben ze een aantal kenmerken gemeen, waarvoor het nodig is om specifieke regionale ontwikkelingsprogramma’s op te stellen en uit te voeren. Ook moeten indicatoren voor het toewijzen van middelen worden aangepast om rekening te houden met de specifieke kenmerken van iedere regio. Er moet rekening worden gehouden met de lage bevolkingsdichtheid en toegang tot programma’s voor beroepsopleidingen, waardoor de bevolking de arbeidsmarkt kan betreden en de werkloosheid in deze gebieden kan dalen.</p>
      <p sl="ro">De bevolking in deze gebieden zou niet moeten bestaan van steunprogramma’s in het kader van nationaal beleid. Deze gebieden moeten de juiste middelen en capaciteiten krijgen voor duurzame ontwikkeling en voor toegang tot openbare dienstverlening.</p>
    </intervention>
    <intervention id="2-720" speaker_id="28252" name="Richard Seeber" is_mep="True" mode="spoken">
      <p sl="de">Mijnheer de Voorzitter, commissaris, dames en heren, het Verdrag van Lissabon heeft ons een nieuwe rechtsgrondslag geleverd en artikel 174 stelt ons vooral tot taak om de territoriale cohesie te bevorderen. Dat vraagt van het regiobeleid, en concreet van de commissaris die dat in zijn portefeuille heeft, om aandacht voor die cohesie en voor de topografisch uitzonderlijke gebieden, zoals de berggebieden en eilanden. Daarvoor dienen wij specifiek beleid te formuleren, al hoeft dat er niet op uit te draaien dat we, zoals collega Zeller uiteenzette, met tal van programma’s komen en daar allerlei bijzondere potjes voor beschikbaar stellen. Het betekent wel dat we ten aanzien van de Europese programma’s de nodige flexibiliteit aan de dag leggen. Dat hangt samen met de indicatoren die we kiezen en de beleidsmaatregelen waaraan we prioriteit geven.</p>
      <p sl="de">Maar het is niet alleen de taak van commissaris Hahn om tot een fatsoenlijk beleid te komen, want het beleid voor de berggebieden overlapt nagenoeg alle Europese beleidsterreinen. Het landbouwbeleid is al genoemd. Ook dat hoort de positieve bijzonderheden van de berggebieden met gerichte maatregelen te ondersteunen en de negatieve te compenseren. Verder is het vervoersbeleid in het geding en ik kom zelf uit een land dat zich voor bijzondere uitdagingen en problemen met het internationale goederenvervoer gesteld ziet. Ook hier proberen we met de Eurovignet-richtlijn de nodige uitzonderingen te bewerkstelligen. Mijn collega uit Finland heeft als eerste de postrichtlijn genoemd. Als hij die goed gelezen had, zou hij gemerkt hebben dat we in de afgelopen zittingsperiode voor deze probleemgebieden wel degelijk oplossingen aangedragen hebben.</p>
      <p sl="de">Het is dus mede aan commissaris Hahn, als vertegenwoordiger van de regio’s, om ervoor te zorgen dat deze bijzonderheden op alle beleidsterreinen van de Europese Unie weerklank vinden. Alleen zo kunnen we immers waarborgen dat territoriale cohesie als in het Verdrag vastgelegde doelstelling ook werkelijk gerealiseerd wordt.</p>
    </intervention>
    <intervention id="2-721" speaker_id="96811" name="Rosa Estaràs Ferragut" is_mep="True" mode="spoken">
      <p sl="es">Mijnheer de Voorzitter, allereerst bedank ik alle ondertekenaars van deze ontwerpresolutie, die zeer positief is onthaald in onze Fractie van de Europese Volkspartij (Christendemocraten) en in Spanje, het land dat we vertegenwoordigen.</p>
      <p sl="es">We hebben het wettelijke kader, namelijk artikel 174, lid 3, van het Verdrag van Lissabon, en we hebben de territoriale cohesie, die een nieuwe pijler vormt in dit Verdrag. We beschikken dus over de juridische grondslag om hier werk van te maken en deze gebieden − berggebieden, eilanden en dunbevolkte gebieden − te helpen.</p>
      <p sl="es">In het geval van de berggebieden, en dat is hier reeds gezegd, hebben we het over meer dan negentig miljoen inwoners. Er zijn 21 miljoen mensen die op eilanden wonen, meer bepaald in veertien landen, en er zijn nog veel meer miljoenen mensen die in de bergen wonen.</p>
      <p sl="es">Al deze gebieden hebben gelijkaardige problemen op het vlak van cultuur, onderwijs, vervoer en milieu. Er is meer bepaald één nadeel dat hen allen verbindt. Ze zijn allen benadeeld op het vlak van vervoer. Ik ben afkomstig van een eilandengroep, namelijk de Balearen, en men heeft berekend dat de kosten voor vervoer daar 20 procent hoger liggen.Dat heeft ongetwijfeld gevolgen voor onze industrie, onze landbouw, onze strategische sectoren en ons toerisme, kortom, voor het hele bedrijfsleven, de hele economische structuur. En daarom heeft het ook invloed op ons concurrentievermogen.</p>
      <p sl="es">Als we vervolgens kijken naar de hulpbronnen, zoals drinkwater of land, die beperkt zijn, of naar grondstoffen zoals energie en leefruimte in deze gebieden, dan zien we dat er duidelijk sprake is van schaarste en van een gebrek aan economische diversificatie.</p>
      <p sl="es">Daarom bepleiten we dat er in de nieuwe financiële vooruitzichten rekening wordt gehouden met de specifieke kenmerken van deze gebieden. We moeten, zoals hier al gezegd is, onze woorden omzetten in daden. Deze moeten worden vertaald in de begroting en dus ook in een grotere territoriale cohesie.</p>
    </intervention>
    <intervention id="2-722" speaker_id="96902" name="Maria do Céu Patrão Neves" is_mep="True" mode="spoken">
      <p sl="pt">Mijnheer de Voorzitter, commissaris, dames en heren, de afgelegen gebieden van de Europese Unie, in het bijzonder de ultraperifere regio’s (waaronder de Azoren, waar ik vandaan kom), de berggebieden, de eilanden en de dunbevolkte gebieden hebben te lijden onder natuurlijke en geografische handicaps die moeilijk te overwinnen zijn en waarvan de maatschappelijke kosten groot zijn.</p>
      <p sl="pt">Denk bijvoorbeeld aan de moeilijke toegankelijkheid, de hoge kosten van de openbare basisdienstverlening, de energievoorziening, enzovoort.</p>
      <p sl="pt">En laten we niet vergeten dat in de Europese Unie slechts 7 procent van de bevolking in de stad woont en dat 14 miljoen Europeanen op een eiland wonen.</p>
      <p sl="pt">Een Unie die gestoeld is op waarden zoals solidariteit en sociale rechtvaardigheid heeft de politieke en morele plicht om de economische en sociale ontwikkeling van haar afgelegen gebieden te bevorderen. Dat is trouwens de voornaamste bestaansreden van het Europese cohesiebeleid: territoriale cohesie en economische en sociale convergentie.</p>
      <p sl="pt">Daarom is de opname van territoriale cohesie als nieuwe doelstelling van de Europese Unie niet meer dan een natuurlijk vervolg van haar ontwikkeling en zijn de economische en sociale convergentiestrategieën een voorwaarde voor haar groei.</p>
      <p sl="pt">Deze weg, die de Europese Unie al lang geleden is ingeslagen, heeft in veel gebieden tot erg positieve resultaten geleid, aangezien ze niet langer ingedeeld zijn onder doelstelling 1 maar onder doelstelling 2. Het is een feit dat zelfs wanneer ze geen doelstelling 2 zijn, zelfs wanneer deze afgelegen gebieden in Europa minder ontwikkeld zijn dan het Europese gemiddelde en geen proportionele steun ontvangen, ze toch een onvervangbare bijdrage leveren aan de rijkom van de Europese diversiteit, elk met zijn eigen kenmerken.</p>
      <p sl="pt">Het is aan deze afgelegen gebieden van de Europese Unie om alle beschikbare ontwikkelingsinstrumenten ten volle te benutten en vooral in te zetten op hun eigen troeven. Het is aan de Europese Unie om werk te maken van de integratie en de cohesie van al haar gebieden, anders loopt ze het risico haar eigen groeiproject in diskrediet te brengen.</p>
      <p sl="pt">In dat verband moet de Europese Commissie op gepaste wijze rekening houden met de in dit voorstel vervatte acties. Het is een waardevolle bijdrage aan het welslagen van het Europese integratieproject dat we allemaal steunen.</p>
    </intervention>
    <intervention id="2-723" speaker_id="96682" name="Sari Essayah" is_mep="True" mode="spoken">
      <p sl="fi">Mijnheer de Voorzitter, commissaris, de structuurfondsen vormen een essentieel financieringsinstrument van de Europese Unie in ons streven om de doelen van EU 2020 te bereiken en zij zijn vooral belangrijk in de dunbevolkte noordelijke gebieden. Ik wil vier punten aankaarten. Ten eerste zullen deze specifieke gebieden als eerste en het hardst worden getroffen door veel problemen. Aangezien de bevolking in de werkzame leeftijd vaak is weggetrokken op zoek naar werk, zullen veel dunbevolkte gebieden als eerste te maken krijgen met het probleem van de vergrijzing.</p>
      <p sl="fi">Ik ken de situatie in Finland natuurlijk het best en ik kan zeggen dat er in Oost- en Noord-Finland binnenkort gebieden zullen zijn waar meer dan de helft van de bevolking uit gepensioneerden bestaat. In 2020 is de verhouding tussen de oudere bevolking en de werkende bevolking, de zogeheten grijze druk, het ongunstigst in Oost-Finland, Italië en Oost-Duitsland. De polarisatie tussen de regio’s zal aanzienlijk toenemen en het aantal regio’s waar de grijze druk meer dan 25 procent boven het EU-gemiddelde ligt, zal in 2020 al veertig bedragen. Het is daarom belangrijk dat in het regionaal beleid en het structuurbeleid rekening wordt gehouden met de demografische criteria met betrekking tot een vergrijzende bevolking en niet alleen met het bbp.</p>
      <p sl="fi">Ten tweede mogen deze gebieden niet meer hun bevolking in de werkende leeftijd verliezen. Wij moeten ons richten op het mededingingsvermogen van deze gebieden om ze uit de economische crisis te trekken en om de EU 2020-doelen te halen. De ontwikkeling van innovatie en kennis is noodzakelijk, net als de verbetering van het mededingingsvermogen. Met minder geld moet meer worden bereikt. Zeer goede resultaten moeten het selectiecriterium zijn voor de financiering van innovatie. De focus moet gericht zijn op zaken die het mededingingsvermogen en de werkgelegenheid in elk gebied het best bevorderen en er zijn ook nieuwe maatschappelijke innovaties en innovaties op het gebied van diensten nodig.</p>
      <p sl="fi">Ten derde hebben wij regionale programma’s nodig die maatregelen krachtens de structuurfondsen integreren en waarvan de resultaten kunnen worden gemeten en beoordeeld. De administratieve last van beheers- en controlesystemen in de lidstaten moeten in verhouding staan tot de beschikbare financiële middelen. De financiering moet afhangen van resultaten en worden gebonden aan structurele economische hervormingen en een verantwoordelijk economisch beleid.</p>
      <p sl="fi">Ten vierde hebben wij grensoverschrijdende samenwerking tussen de regio’s nodig, vooral op het gebied van projecten met betrekking tot handel, industrie en milieu. Een goede gelegenheid biedt zich onder meer aan in de vorm van de macroregio’s van de Oostzee en de Donau, die hier in het debat al zijn genoemd. Er is samenwerking nodig tussen buren in de Europese Unie, maar in het geval van de Oostzee moet bijvoorbeeld Rusland bij de regionale samenwerking worden betrokken. Het enige inheemse volk van Europa …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-724" speaker_id="33775" name="Jean-Pierre Audy" is_mep="True" mode="spoken">
      <p sl="fr">Mijnheer de Voorzitter, als inwoner van het Centraal Massief, de Auvergne, de Limousin, wil ik u, commissaris, bedanken voor wat u in uw mededeling gedaan heeft. Mijn dank ook aan alle fracties die de ontwerpresolutie ondertekend hebben, en die bovendien de oprichting van de parlementaire interfractiewerkgroep bergen-eilanden mogelijk hebben gemaakt. En mijn dank aan onze Euromontana-partners en aan de Europese vereniging van afgevaardigden uit berggebieden.</p>
      <p sl="fr">Eindelijk komt het woord “berg” voor in een Europees Verdrag, in artikel 174. We moeten onze sterke punten goed naar voren brengen: landbouw, bosbouw, toerisme, industrie. Commissaris, ik wil hier in het bijzonder de nadruk leggen op de landbouw. We hebben kwaliteitsproducten die kwetsbaar en nuttig zijn. Ik verzoek u daarover met uw collega de heer Cioloş in gesprek te gaan. We moeten gelijke kansen krijgen op het totale gebied van de infrastructuur: snelwegen, hogesnelheidslijnen, energie, onderwijs, gezondheidszorg en digitale technologie.</p>
      <p sl="fr">Mijnheer de Voorzitter, in oorlogen hebben wij gelijke plichten gehad. We vinden dat wij, bergbewoners, ook gelijke rechten moeten hebben.</p>
    </intervention>
    <intervention id="2-725" speaker_id="96680" name="Zigmantas Balčytis" is_mep="True" mode="spoken">
      <p sl="en">Mijnheer de Voorzitter, een harmonieuze ontwikkeling van de Unie is een eerste voorwaarde om te komen tot duurzame economische groei en sociaal welzijn. Op grond van het beginsel van territoriale cohesie is de EU verplicht om met concrete maatregelen te komen om de bestaande handicaps te overwinnen en om het potentieel van die regio’s te benutten.</p>
      <p sl="en">Een Europees beleidskader zou erg nuttig zijn en op de lange termijn meerwaarde betekenen voor benadeelde regio’s. Het zou unieke ontwikkelingsmodellen helpen vormen en bijstellen, waardoor zij concurrerender worden en beter in staat zijn om uitdagingen het hoofd te bieden.</p>
    </intervention>
    <intervention id="2-726" speaker_id="96922" name="Izaskun Bilbao Barandica" is_mep="True" mode="spoken">
      <p sl="es">Mijnheer de Voorzitter, de beste manier om het behoud van de dunbevolkte gebieden te garanderen, is het bevolkingsaantal constant te houden. In de strategie wordt gesproken over ontwikkeling, maar ik wil de nadruk leggen op drie beginselen.</p>
      <p sl="es">Ten eerste moeten de bedrijfsmodellen die in deze gebieden ontwikkeling genereren, zich richten op rentabiliteit en kwalitatieve productie, en nieuwe activiteiten in verband met de koolstofarme economie zijn het beste middel om deze te bevorderen.</p>
      <p sl="es">Ten tweede is de sociale economie de meest geschikte vorm van ondernemerschap om deze bevolkingsgroepen met elkaar te verbinden door middel van gedeelde projecten die te maken hebben met hun welzijn.</p>
      <p sl="es">Ten derde moeten de inwoners van deze gebieden kunnen beschikken over hetzelfde niveau van openbare diensten, gezondheidszorg en onderwijs en over eenzelfde infrastructuur voor vervoer en telecommunicatie als de rest van de bevolking. We kunnen beter daarin investeren dan in het subsidiëren van de productie.</p>
      <p sl="es">Dat is wat ik wil voor het Baskenland en, commissaris, dat is slechts mogelijk als Europa kan rekenen op de regio’s en op de lokale regeringen, als er duidelijke doelstellingen worden geformuleerd voor de fondsen, als het effect ervan wordt geëvalueerd en als rekening wordt gehouden met de eigenheden van de verschillende gebieden.</p>
    </intervention>
    <intervention id="2-727" speaker_id="39714" name="Rareş-Lucian Niculescu" is_mep="True" mode="spoken">
      <p sl="ro">Het belang van een goede correlatie tussen het cohesiebeleid en het gemeenschappelijk landbouwbeleid is al door een aantal collega’s genoemd. Ook ik wil dit punt benadrukken, naast de belangrijke rol die de Europese fondsen voor regionale ontwikkeling spelen bij de economische en sociale ontwikkeling van berggebieden. Op dit moment wordt de toekomst van het gemeenschappelijk landbouwbeleid besproken. We moeten onthouden dat deze hervorming moet worden uitgevoerd op een wijze die het potentieel van berggebieden zal aanboren. Het gaat dan om hun eigen ontwikkeling en zelfs hun bijdrage aan economische groei.</p>
      <p sl="ro">De veelzijdigheid van lokale producten en toeristische activiteiten zou bijvoorbeeld een bron van inkomsten kunnen betekenen voor vele regio’s. Dit vereist echter toegang tot publieke dienstverlening, infrastructuur en transport voor deze regio’s. Het gemeenschappelijk landbouwbeleid zou via de tweede pijler toegang tot dergelijke dienstverlening kunnen garanderen, en tegelijkertijd de voorwaarden …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-728" speaker_id="96987" name="Ricardo Cortés Lastra" is_mep="True" mode="spoken">
      <p sl="es">Mijnheer de Voorzitter, commissaris, onderwerpen als werkloosheid, plattelandsontwikkeling, landbouw, visserij, transport, de bevordering van hernieuwbare energie en de bescherming van het milieu zijn van het allergrootste belang voor onze eilanden, berggebieden en dunbevolkte gebieden.</p>
      <p sl="es">We hebben een geïntegreerde en gecoördineerde strategie nodig om op een coherente manier te kunnen bijdragen aan hun ontwikkeling. Deze gebieden beschikken over een groot potentieel voor economische en sociale ontwikkeling dat we niet onbenut mogen laten.</p>
      <p sl="es">Maar om dat mogelijk te maken, moeten we op hetzelfde moment de nadelen compenseren die eigen zijn aan hun specifieke geografische en demografische situatie. In dat opzicht is het in het kader van het regionale beleid noodzakelijk om enkele beperkingen te schrappen op de deelname aan de programma’s voor grensoverschrijdende samenwerking, zoals de vereiste dat er slechts een maximumafstand van 150 kilometer mag liggen tussen de grensoverschrijdende gebieden. Dat belemmert een hechtere samenwerking tussen de eilandgebieden en met aangrenzende zeegebieden.</p>
    </intervention>
    <intervention id="2-729" speaker_id="96936" name="Gabriel Mato Adrover" is_mep="True" mode="spoken">
      <p sl="es">Mijnheer de Voorzitter, commissaris, wanneer we het hebben over territoriale cohesie, hebben we het noodzakelijkerwijs over eilanden, over berggebieden en ook over de ultraperifere regio’s. We hebben het over hun problemen en hun moeilijkheden, over hun natuurlijke beperkingen en hun structurele handicaps. Maar we hebben het vooral ook over de manieren waarop we deze obstakels, die hun ontwikkeling in de weg staan, kunnen overwinnen en over de strategie waarmee we hun beperkingen kunnen omzetten in kansen. Het verbeteren van de verbindingen, een gepast nabuurschapsbeleid en stabiliteit in het beleid en in de structuurfondsen zijn kwesties die we zonder omwegen moeten aansnijden, en dat alles met twee belangrijke uitgangspunten: territoriale samenhang en het solidariteitsbeginsel.</p>
      <p sl="es">Sommige mensen geloven niet in strategieën. Ik wel, en deze resolutie moet een bewijs zijn van de inzet van dit Parlement voor deze gebieden en van de eis aan de Commissie om op doortastende wijze beslissingen te nemen die rekening houden met de behoeften van deze kwetsbare gebieden, waarvan de problemen des te meer zichtbaar worden in tijden van economische crisis zoals de huidige.</p>
    </intervention>
    <intervention id="2-730" speaker_id="28178" name="Miroslav Mikolášik" is_mep="True" mode="spoken">
      <p sl="sk">Hoewel het half twaalf ’s avonds is, praten we hier nog steeds over dit interessante en belangrijke onderwerp omdat berggebieden nog altijd een achterstand hebben en te weinig aandacht krijgen, ondanks de mogelijkheden die hun natuurlijke hulpbronnen en unieke flora en fauna overduidelijk bieden.</p>
      <p sl="sk">Deze gebieden vereisen specifieke maatregelen en speciaal aangepaste ontwikkelingsstrategieën om ze in staat te stellen hardnekkige achterstanden te boven te komen en hun natuurlijk potentieel te benutten, waarbij de voltooiing van een auto- en spoorwegeninfrastructuur een zaak van overleven en voorspoed is. Om deze reden geef ik mijn volledige steun aan het creëren van een Europees geïntegreerd kader om de problemen van berggebieden op te lossen, overeenkomstig het beginsel van territoriale cohesie, dat een van de belangrijkste doelstellingen is van de Europese Unie. Ik wil echter benadrukken dat het nodig is om aan het beleidskader een concrete wettelijke dimensie toe te voegen, gekoppeld aan de vrijgave …</p>
      <a text="(Spreker wordt door de voorzitter onderbroken)"/>
    </intervention>
    <intervention id="2-731" speaker_id="28299" name="Bogusław Sonik" is_mep="True" mode="spoken">
      <p sl="pl">Concurrentiekracht en welvaart hangen af van de mate waarin burgers en bedrijven in een bepaald gebied gebruikmaken van de daar aanwezige hulpbronnen. De Europese Unie moet dergelijke activiteiten in haar beleid stimuleren, en met name streven naar een vermindering van de scheve verhouding in de ontwikkelingsniveaus van regio’s met specifieke natuurlijke en geografische omstandigheden. Door steun aan een harmonieuze ontwikkeling moet de economische, sociale en territoriale cohesie van de Unie worden versterkt.</p>
      <p sl="pl">Daarnaast moeten we vooral de sterke kanten van deze regio’s ontwikkelen en kijken op welke vlakken berggebieden en eilanden potentieel concurrentievoordeel hebben. Hiermee kan in het bijzonder een brug worden geslagen tussen ecologische stabiliteit, economische efficiëntie en sociale cohesie, die aan iedereen in deze problematische regio’s ontwikkelingskansen biedt. Door de inwerkingtreding van het Verdrag van Lissabon moet de Unie naar dit soort oplossingen zoeken.</p>
    </intervention>
    <intervention id="2-732" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . – Mijnheer de Voorzitter, ik sluit mij aan bij deze woorden van dank, maar ik dank ook de geachte afgevaardigden. Ik heb het geteld: er is 47 keer het woord gevraagd en dat getuigt niet alleen van de vitaliteit van het Parlement, maar ook van het gewicht van ons gespreksonderwerp. Dat er van deze 47 bijdragen welbeschouwd maar één de zin van het cohesiebeleid in twijfel trok, deed mij in het bijzonder deugd. Laten wij hieruit moed putten en beseffen dat dit een uiterst belangrijk beleidsterrein is, een terrein dat wel eens het best van allemaal de mensen in Europa zou kunnen bereiken en Europa zichtbaar weet te maken, ook en vooral in de gebieden die vandaag onderwerp van onze bespreking waren. Omdat we het er vandaag helemaal niet over gehad hebben, wil ik erop wijzen dat we in de nu komende periode al de mogelijkheid hebben door een gemoduleerd medefinancieringsstelsel ook binnen regio’s zelf voor compensatie te zorgen. We hebben dus, zonder ook maar iets aan het subsidiariteitsbeginsel af te doen, in de zin van de door afgevaardigde Zeller en anderen gesproken woorden, de mogelijkheid gecreëerd om op lokaal niveau op heel bepaalde behoeften in te spelen, gebruikmakend van kennis van de verantwoordelijken aldaar. Ook is er, bijvoorbeeld op het terrein van het mededingingsbeleid, een zeer gedifferentieerd aanbod aan overheidssubsidies, een aanbod dat benut dient te worden in het belang van de mensen.</p>
      <p sl="de">Veel sprekers hebben zich over de kwestie van de indicatoren uitgelaten, iets wat in de discussie over het regiobeleid vaker een rol speelt. Ik ben het eens met degenen die – zoals bijvoorbeeld collega Deutsch – vinden dat het bruto nationaal product nog altijd als centrale aanwijzer genomen dient te worden. Maar ik heb ook begrip voor de roep om aanvullende indicatoren. Onder ESPON lopen overigens al diverse projecten, zoals Euro-island, waarbij het erom gaat aanvullende indicatoren te omschrijven, al hebben die voornamelijk tot doel om ons beleid en dat van de eerste verantwoordelijken in deze regio’s te optimaliseren. Het kan en mag er daarbij overigens niet a priori om gaan nieuwe financiële indicatoren te ontwikkelen. De nieuwe indicatoren zijn in de eerste plaats bedoeld om ons beleid in deze regio’s nog beter, nog preciezer op de behoeften van de mensen te laten aansluiten.</p>
      <p sl="de">Mijn dank geldt vooral de sprekers die erop gewezen hebben wat voor potentieel er in de regio’s sluimert en wat voor mogelijkheden er nog op het terrein van onderzoek en ontwikkeling liggen. We hebben een aantal uitzonderlijk gelegen regio’s, waar heel specifieke onderzoeksactiviteiten plaatsvinden. Ik denk bijvoorbeeld aan de Canarische eilanden met hun observatoria, waar onderzoek gedaan wordt dat op grond van topografische en klimatologische voorwaarden eigenlijk alleen daar mogelijk is. Dat zijn dingen waar we meer dan voorheen gebruik van moeten maken. Daartoe behoort ook de sector van de hernieuwbare energie. Ik deel ook de mening van degenen die nadrukkelijk een punt gemaakt hebben van de toegang tot het internet. Dat is inderdaad iets wat in de toekomst onze bijzondere aandacht verdient, een punt waarop we nog zeer veel winst kunnen boeken.</p>
      <p sl="de">Ik dank u nogmaals voor het vele dat u aan het debat hebt bijgedragen. Het regiobeleid heeft de belangrijke taak om tegenstellingen in de regio’s te verkleinen, maar dient ook tegemoet te komen aan een behoefte die zoals we weten door acht op de tien mensen gevoeld wordt: in de regio waarin men geboren is ook een beroepsperspectief te vinden en zijn oude dag te beleven. Daarvoor moeten we een beleid voeren dat aan deze behoeften volkomen recht doet en dat doen we ook. Daarmee modelleren we ons beleid naar de mensen, naar hun behoeften, waarmee we hen hopelijk weten aan te spreken. Dat is werk dat nooit af is en telkens weer om nieuw elan vraagt. Het huidige debat en met name dit verslag, de besluitvorming waar ze deel van uitmaken, hebben een flink stuk van dat elan geleverd. Ik kan u verzekeren dat de Commissie het niet slechts tot haar plicht rekent, maar er oprecht plezier in schept zich intensief met deze zaken bezig te houden.</p>
      <a text="(Applaus)"/>
    </intervention>
    <intervention id="2-734" speaker_id="4482" name="De Voorzitter" is_mep="True" mode="spoken">
      <p sl="nl">Tot besluit van het debat zijn er zes ontwerpresoluties ingediend, overeenkomstig artikel 110, lid 2, van het Reglement .</p>
      <p sl="nl">Het debat is gesloten.</p>
      <p sl="nl">De stemming vindt morgen, woensdag 22 september, om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-735" speaker_id="96746" name="Marie-Thérèse Sanchez-Schmid" is_mep="True" mode="written">
      <p sl="fr">Deze resolutie waarover we morgen in het Parlement stemmen, draagt eraan bij dat instellingen zich meer bewust worden van de problemen waar deze gebieden mee te kampen hebben, en daar ben ik blij om. Ik wil drie belangrijke punten in deze tekst onderstrepen, die voor mij centraal staan en die op zichzelf voldoende zijn voor mijn steun aan deze resolutie. Ik ben afkomstig uit een van de berggebieden, namelijk de Pyreneeën, en daarom ben ik goed op de hoogte van de problemen in dit soort gebieden. Vanwege hun geografische en demografische omstandigheden zijn er voor berggebieden specifieke regionale ontwikkelingsprogramma’s nodig, en ik hoop dat daar in het cohesiebeleid na 2015 rekening mee wordt gehouden. Politiek wil ik me vooral sterk maken voor het stimuleren van Europese groeperingen voor grensoverschrijdende samenwerking (EGGS). Ik hoop dat het succes van de EGGS in mijn regio, die van het Puigcerdá-ziekenhuis, een voorbeeldfunctie kan hebben voor andere vergelijkbare projecten in Europa. Tot slot vind ik het voorstel belangrijk om het criterium van 150 kilometer voor de eilanden los te laten, zoals veel lokale betrokkenen bepleit hebben. In de praktijk kunnen sommige eilanden nog steeds niet gebruikmaken van grensoverschrijdende programma’s vanwege het feit dat ze te afgelegen zijn. Daardoor wordt hun isolement nog schrijnender, en daar moeten we iets aan doen.</p>
    </intervention>
    <intervention id="2-736" speaker_id="96671" name="Edward Scicluna" is_mep="True" mode="written">
      <p sl="en">Ik ben bijzonder verheugd dat het Parlement en de Commissie discussiëren over de kwestie van de bergregio’s en eilanden. Als Maltees lid en vertegenwoordiger van twee eilanden, Malta en Gozo, elk met minder dan 500 000 inwoners, ligt deze kwestie mij onvermijdelijk na aan het hart. Het lijdt geen twijfel dat eilanden en kleine regio’s een behandeling op EU-niveau verdienen die aansluit bij hun specifieke behoeften. Er zijn bijvoorbeeld aanzienlijke economische verschillen tussen het eiland Gozo en de rest van Malta. Het nationaal bureau van statistiek van Malta toont aan dat het bbp van Gozo per hoofd van de bevolking nu minder dan 75 procent van dat van Malta bedraagt. In dergelijke gevallen zou de Commissie Gozo speciale aandacht moeten geven en dit eiland in aanmerking moeten laten komen voor bepaalde aspecten van het regionaal beleid van de EU, los van de financiering die ook nog steeds op zich laat wachten. Natuurlijk hebben bergregio’s, eilanden en dunbevolkte gebieden in de EU een aantal kenmerken gemeen die hen onderscheiden van andere regio’s. Doorgaans zijn de verbindingen gebrekkig, hetgeen een gebrek aan werkgelegenheid en een te geringe toegankelijkheid tot gevolg heeft. Statistisch gezien zijn zij meestal armer dan de rest van de lidstaat. We kunnen het ons niet permitteren hen te negeren.</p>
    </intervention>
  </section>
  <section id="creitem24" title="15. Opname van luchtvaartactiviteiten in het systeem voor handel in emissierechten in de Gemeenschap (debat)">
    <intervention id="2-738" speaker_id="4482" name="De Voorzitter" is_mep="True" mode="spoken">
      <p sl="nl">Aan de orde is het debat over de mondelinge vraag (O-0127/2010) van Peter Liese en Mathieu Grosch, namens de PPE-Fractie, Saïd El Khadraoui, Kathleen Van Brempt en Matthias Groote, namens de S&amp;D-Fractie, Chris Davies en Holger Krahmer, namens de ALDE-Fractie, Martin Callanan, namens de ECR-Fractie, en Satu Hassi, namens de Verts/ALE-Fractie, aan de Commissie: Luchtvaartactiviteiten in de regeling voor de handel in broeikasgasemissierechten binnen de Gemeenschap (B7-0463/2010).</p>
    </intervention>
    <intervention id="2-739" speaker_id="1927" name="Peter Liese" is_mep="True" mode="spoken">
      <p sl="de">auteur . − Mevrouw de Voorzitter, commissaris, dames en heren, in 2008 hebben we na intensieve onderhandeling besloten om het luchtverkeer op te nemen in de EU-regeling voor de emissiehandel. Ik was toentertijd rapporteur en enkele schaduwrapporteurs zijn hier ook aanwezig. We hebben dat niet gedaan om de luchtvaartindustrie of derde landen te ergeren, maar wel omdat we een groot probleem hebben. De hoeveelheid broeikasgassen stijgt dramatisch en sinds 1990 is de emissie van broeikasgassen door het luchtverkeer verdubbeld. In 1997 heeft de wereldgemeenschap in het Protocol van Kyoto de Internationale burgerluchtvaartorganisatie (ICAO) de opdracht gegeven om die broeikasgassen te reduceren, en het moet helaas gezegd worden dat de ICAO tot dusver weinig concrete resultaten heeft bereikt.</p>
      <p sl="de">Voor ons was het belangrijk dat door ons vastgestelde wetgeving van toepassing is op alle luchtvaartmaatschappijen die in Europa opstijgen en landen. Het doet er niet toe of het Europese, Amerikaanse of Chinese luchtvaartmaatschappijen zijn; zij moeten allemaal onder de wetgeving vallen. Dat is belangrijk voor het klimaat en natuurlijk ook voor eerlijke mededinging. We hebben die wetgeving volgens de medebeslissingsprocedure aangenomen en het Parlement heeft zeer veel water bij de wijn gedaan ten aanzien van zijn oorspronkelijke voorstellen. Daarom is het belangrijk om dat ook aan derde landen duidelijk te maken. Het compromis kan niet zomaar eventjes worden gewijzigd omdat we hier te maken hebben met een medebeslissingsprocedure.</p>
      <p sl="de">Natuurlijk was er toen al verzet van derde landen en dat verzet wordt nu, in de aanloop naar de algemene vergadering van de ICAO die volgende week van start gaat, luider. Ik geloof dat we juridisch gezien weinig te vrezen hebben: als rapporteur heb ik er herhaaldelijk en met de grootste zorg op toegezien dat de rechtsgrondslag correct was. Maar zoals altijd is dit ook een politieke kwestie. En daarom hebben we politieke steun nodig voor onze hoofdonderhandelingsleiders in de ICAO, voor commissaris Kallas en voor het Belgische voorzitterschap.</p>
      <p sl="de">Het standpunt van de Verenigde Staten vind ik bijzonder gewaagd. Vorige week heb ik de onderhandelingsleider van de Verenigde Staten ontmoet en haar gevraagd of ze er zich eigenlijk van bewust is dat de klimaatwetgeving die door het Huis van Afgevaardigden is aangenomen en die president Obama altijd met woorden ondersteunt, ook gevolgen zal ondervinden als de Amerikanen in de ICAO weten door te drukken dat een stelsel alleen gebaseerd mag zijn op wederzijdse erkenning. In dat geval zou het wetsontwerp van Waxman en Markey onrechtmatig zijn. De Amerikanen hebben geen antwoord gegeven en misschien kunnen we hun op die manier een halt toeroepen. Wat de bescherming van het klimaat betreft, moet Obama de daad bij het woord voegen.</p>
    </intervention>
    <intervention id="2-740" speaker_id="34728" name="Matthias Groote" is_mep="True" mode="spoken">
      <p sl="de">auteur . − Mevrouw de Voorzitter, commissaris, we zijn hier vandaag, even voor middernacht, bijeengekomen om te debatteren over klimaatverandering. Dat onderwerp is een beetje in de verdrukking geraakt. We hadden een financiële en economische crisis – waar we feitelijk nog altijd middenin zitten – maar dit onderwerp is niettemin belangrijk. Vandaar ook dat mijn collega’s hebben gevraagd welke houding de Commissie in de aanstaande onderhandelingen in de ICAO zal aannemen.</p>
      <p sl="de">Zoals de heer Liese zojuist schetste, hebben we hier in dit Parlement lang geworsteld met de totstandbrenging van een compromis over de opname van het luchtverkeer in de regeling voor de emissiehandel. De onderhandelingen met de Raad verliepen moeizaam. Ik vind dat we dit aan de buitenwereld – internationaal zeg maar – duidelijk moeten maken. Wat de ICAO betreft en wat de reductie van de CO2 -emissies in het luchtverkeer betreft, is mijn inschatting dat er veel tijd in is geïnvesteerd maar dat het resultaat zo goed als nihil is. Daarom moeten we ons voorstel op internationaal niveau verdedigen op dezelfde manier als we het hier in het Parlement verdedigd hebben en met een grote meerderheid hebben aangenomen.</p>
      <p sl="de">In 2012 treedt de Europese regeling in werking en we hebben daarin derde landen opgenomen. Dat betekent dat als een vliegtuig in Washington opstijgt en in de Europese Unie landt, het onder de EU-regeling voor de emissiehandel valt.</p>
      <p sl="de">Klimaatverandering is een mondiaal probleem dat derhalve ook mondiaal moet worden aangepakt. Wanneer we dat ernstig nemen, moeten we fiscale instrumenten ontwikkelen. We hebben heffingen ingevoerd voor kleine voertuigen zoals personen- en vrachtwagens. Helaas zijn we niet in staat om in Europa uniforme belastingstarieven te ontwikkelen. Daarom koester ik überhaupt geen illusies dat we een internationale CO2 -belasting zullen ontwikkelen. In plaats daarvan is de op een na beste oplossing emissiehandel, bij voorkeur mondiaal, met een regeling voor derde landen. Die regeling voor derde landen moet ook door de Europese Commissie en de Raad, die helaas op dit ogenblik niet aanwezig is, worden verdedigd, en wel met hand en tand.</p>
      <p sl="de">De VS zijn een internationale speler. De regering-Obama is met betrekking tot de klimaatwetgeving met grote en verheven doelen van start gegaan, maar tot dusver is het bij woorden gebleven. De bal ligt nu in het kamp van de VS; zij moeten werk maken van klimaatwetgeving en deze ook afstemmen op en aanpassen aan wat er internationaal gebeurt. Dat is zeer belangrijk.</p>
      <p sl="de">Die VN-klimaatconferentie in Kopenhagen was, zoals we allemaal weten, een flop. Ze werd geen succes. Ik vrees dat de ICAO en bijlage 16 van de ICAO-overeenkomst waarin alle milieubeschermingsmaatregelen zijn geregeld, ook een flop zullen worden. Vandaar mijn vraag aan de Commissie: als er deze keer geen overeenkomst wordt bereikt om het luchtverkeer in de emissiehandel op te nemen, is de Commissie dan eigenlijk nog bereid om op het niveau van de ICAO te blijven onderhandelen? Is er in dat geval een plan B? Hoe zullen de Europese Commissie en de Raad in dat geval reageren?</p>
    </intervention>
    <intervention id="2-741" speaker_id="28247" name="Holger Krahmer" is_mep="True" mode="spoken">
      <p sl="de">auteur . − Mevrouw de Voorzitter, we debatteren hier helaas over een mislukte strategie. Zelfs toen we de richtlijn vaststelden, gingen er al waarschuwende stemmen op die vroegen of het echt wel een goed doordacht besluit van ons was om derde landen zonder overleg op te nemen in de emissiehandel. Zelfs vandaag nog negeren we de internationale situatie. We beelden ons in dat we slechts op onze tanden moeten bijten om van Kopenhagen, vervolgconferenties en de ICAO een succes te maken. Zo eenvoudig is het echter niet. Maar we hebben wel een richtlijn die toegepast moet worden. Ik zou graag van de Commissie horen hoe ze dat denkt te doen. Ik heb in dat verband vier vragen en ik kijk vol spanning uit naar het antwoord.</p>
      <p sl="de">Ten eerste, welke stappen is de Commissie van plan te nemen wanneer derde landen of luchtvaartmaatschappijen van derde landen weigeren om deel te nemen aan de EU-regeling voor de emissiehandel? Ten tweede, welke maatregelen zijn gepland om de opname van luchtvaartmaatschappijen in de emissiehandel te verwezenlijken? Ten derde, klopt het dat de Commissie nagaat of ze vliegrechten voor de EU kan intrekken van de luchtvaartmaatschappijen of derde landen die zich kanten tegen opname in de EU-regeling voor de emissiehandel, en dat de Commissie ook van plan is om die vliegrechten daadwerkelijk in te trekken? Ten vierde, welke reacties verwacht de Commissie van de derde landen in kwestie als zulke vliegverboden worden opgelegd?</p>
      <p sl="de">Ik zou eraan willen herinneren dat derde landen die gewoonweg weigeren om in de EU-regeling voor de emissiehandel te worden opgenomen, al zaken aanhangig hebben gemaakt bij het Europees Hof van Justitie. Het is de hoogste tijd dat we het uur van de waarheid, dat in 2010 slaat, eens goed in ogenschouw nemen. Ik zou willen weten wat er dan gebeurt. Wat doen we dan?</p>
      <p sl="de">De discussie over onze houding in de ICAO is op dit ogenblik voor mij van secundair belang. De ICAO is in wezen ook niets anders dan een bijeenkomst van de regeringen in de wereld, die vanuit precies dezelfde uiteenlopende belangen handelen als we in Kopenhagen hebben meegemaakt en – zo vermoed ik – ook in Cancún zullen beleven.</p>
      <p sl="de">Vandaar mijn vraag aan de Commissie: hoe komen we uit dit dilemma dat erin bestaat dat we een bestaande wet proberen uit te voeren die in feite niet uitgevoerd kan worden?</p>
    </intervention>
    <intervention id="2-742" speaker_id="28321" name="Satu Hassi" is_mep="True" mode="spoken">
      <p sl="fi">auteur . − Mevrouw de Voorzitter, dames en heren, de emissies in de luchtvaart zijn sneller toegenomen dan die in andere grote handelssectoren. De heer Liese zei al dat ze in twintig jaar tijd zijn verdubbeld. Wanneer de samenleving als geheel de broeikasgassen op de afgesproken wijze reduceert, maar de luchtvaartemissies in het huidige tempo blijven toenemen, dan zal de luchtvaart binnen twintig tot dertig jaar alle emissiequota die voor Europa zijn toegestaan voor haar rekening nemen. Voor andere sectoren zou niets overblijven.</p>
      <p sl="fi">In Kyoto kreeg de ICAO de taak een internationaal systeem voor de reductie van luchtvaartemissies op te zetten. Dat deed zij echter niet; zij besloot juist dat de luchtvaart het recht had op freewheelen. Dat is precies waarom de Europese Unie afspraken maakte over haar eigen emissiehandelsysteem voor de luchtvaart. Ons echte doel is natuurlijk een mondiaal systeem, maar ook het emissiehandelsysteem van de Europese Unie zal een mondiale invloed hebben. Vluchten die vanuit Europa vertrekken en hier aankomen zorgen voor een groot deel van de totale luchtvaartemissies in de wereld.</p>
      <p sl="fi">Wij mogen nu niet buigen voor druk uit de Verenigde Staten. Wij moeten deze druk juist in duidelijke bewoordingen veroordelen. De meesten van ons zullen ongetwijfeld grote sympathie voelen voor president Obama. Wij begrijpen zijn problemen bij zijn pogingen om de klimaatwetgeving door het Amerikaanse Congres te krijgen, maar wij mogen niet accepteren dat de Amerikaanse regering de klimaatmaatregelen van de Europese Unie probeert tegen te houden. Wij kunnen de Verenigde Staten absoluut geen vetorecht geven over onze maatregelen om luchtvaartemissies te beperken.</p>
      <p sl="fi">Het enige mandaat van de Commissie en het voorzitterschap is om vast te houden aan de richtlijn die wij samen zijn overeengekomen. Een soortgelijk probleem doet zich voor bij emissies in de internationale scheepvaart en ik wil de Commissie in dit verband wijzen op wat wij hebben afgesproken met betrekking tot onze eigen klimaatwetgeving.</p>
    </intervention>
    <intervention id="2-743" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . − Mevrouw de Voorzitter, ik dank u – ook uit naam van mijn collega mevrouw Hedegaard, die ons standpunt in dezen al helder heeft uiteengezet – voor de vraag, die bijzonder relevant is. Mevrouw Hedegaard kan hier vandaag helaas niet aanwezig zijn omdat ze momenteel in New York is in het kader van de lopende klimaatonderhandelingen.</p>
      <p sl="de">De vergadering van de ICAO vindt – zoals u weet – van 28 september tot 8 oktober plaats en klimaatbescherming staat in principe boven aan de agenda. De ICAO-raad, die vorige week vergaderde om een resolutie over luchtverkeer en klimaatbescherming voor te bereiden, leverde helaas geen resultaat op.</p>
      <p sl="de">De unilaterale vrijwillige verplichting van de EU om de uitstoot van CO2 met twintig procent te verminderen ten opzichte van de situatie in 1990, omvat ook de emissies van het luchtverkeer. Die emissies zijn tot dusver aan geen enkele andere internationale reductiedoelstelling onderworpen en daar willen we verandering in brengen. De emissies van het luchtverkeer zijn sinds 1990 bijna verdubbeld en zullen naar alle waarschijnlijkheid blijven toenemen. We gaan er momenteel van uit dat de emissies in 2020 nog eens zeventig procent hoger zullen liggen dan in 2005. Voor 2050 wordt zelfs uitgegaan van een toename met 400 à 500 procent ten opzichte van 2005.</p>
      <p sl="de">De maatregelen van de Europese Unie ter bestrijding van de gevolgen van het luchtverkeer voor het klimaat zijn een centraal thema sinds het Europees Parlement en de Raad in 2008 besloten om de emissies van het luchtverkeer vanaf 2012 in de EU-regeling voor de emissiehandel op te nemen. Alle vluchten naar en vanuit de EU vallen onder die regeling. Vliegtuigmaatschappijen in de hele wereld zijn al begonnen met de voorbereidingen. Ze moeten immers stuk voor stuk hun steentje bijdragen aan de klimaatbescherming in de EU-regeling voor de emissiehandel, tenzij hun land van herkomst vergelijkbare regelingen heeft om de emissies van het internationale luchtverkeer te reduceren.</p>
      <p sl="de">Het standpunt van de EU voor de aanstaande ICAO-onderhandelingen werd begin september als volgt bevestigd: de ICAO moet een doelstelling vaststellen om de uitstoot van broeikasgassen door het internationaal luchtverkeer tegen 2020 met tien procent te reduceren ten opzichte van 2005 en moet een gemeenschappelijk kader tot stand brengen ter ondersteuning van op de markt gebaseerde maatregelen voor de reductie van emissies van het luchtverkeer. De EU is bereid om vluchten uit derde landen vrij te stellen van de EU-regeling voor de emissiehandel op voorwaarde dat het land in kwestie met betrekking tot het luchtverkeer voorziet in adequate maatregelen ter bescherming van het milieu.</p>
      <p sl="de">U weet dat we, met betrekking tot emissies van het luchtverkeer, van mening verschillen met de VS en andere ICAO-leden. De eis van de VS inzake een wederzijdse overeenkomst – met andere woorden, wederzijdse erkenning van maatregelen ter bescherming van het klimaat – is rechtstreeks tegen de tenuitvoerlegging van de Europese maatregelen gericht. We kunnen echter niet toestaan dat EU-wetgeving door onze partners wordt ondermijnd, te meer daar we ervan overtuigd zijn dat deze maatregelen, waaronder een derde van de wereldwijde emissie van het luchtverkeer valt, een essentiële bijdrage leveren aan de strijd tegen de klimaatverandering. We kunnen niet aanvaarden dat diegenen die meer willen doen ter bestrijding van de klimaatverandering, de toestemming nodig hebben van diegenen die minder willen doen. Er bestaat geen veto tegen wetgeving van andere staten ter bescherming van het klimaat.</p>
      <p sl="de">We mogen echter ook niet toestaan dat serieuze maatregelen ter bescherming van het klimaat een concurrentienadeel vormen. Als we de Europese regels uitsluitend op Europese luchtvaartmaatschappijen zouden toepassen, zou dat discriminatie zijn op grond van nationaliteit. Het zou de strijd tegen de klimaatverandering schaden en economisch zinloos zijn.</p>
      <p sl="de">Mutual agreement , wederzijdse overeenstemming, is het mom om niets te blijven doen in de strijd tegen emissies van het vliegverkeer en de klimaatverandering. De Europese Unie moet en zal in de komende onderhandelingen voet bij stuk houden. We kunnen geen resultaat aanvaarden dat indruist tegen de EU-wetgeving die door de Raad en het Europees Parlement is vastgesteld. We moeten daarentegen gemeenschappelijk optreden en een mondiale reductiedoelstelling vastleggen om de emissies van het luchtverkeer blijvend en op lange termijn te reduceren.</p>
    </intervention>
    <intervention id="2-744" speaker_id="25718" name="Saïd El Khadraoui" is_mep="True" mode="spoken">
      <p sl="nl">namens de S&amp;D-Fractie . – Voorzitter, Mijnheer de commissaris, om te beginnen wil ik u danken voor uw duidelijk antwoord en uw zeer duidelijke standpunten. Wij moeten hier als Parlement vooral een heel duidelijke boodschap uitsturen en die boodschap is er een van steun aan de Commissie.</p>
      <p sl="nl">Want of wij nu van oordeel zijn dat de richtlijn te ver gaat of niet ver genoeg, dat ze te laat kwam of juist te vroeg, het is zo dat een meerderheid in dit Parlement samen met de Raad en de Commissie iets goedgekeurd heeft dat nu kracht van wet heeft en dat moet worden toegepast. U heeft als Commissie de opdracht om die wetgeving op een ondubbelzinnige wijze te laten uitvoeren. En die wetgeving laat aan duidelijkheid niets te wensen over. Er is uitvoerig naar verwezen en ik zeg het hier nogmaals: vanaf 1 januari 2012 vallen alle vluchten die vertrekken of aankomen op een van de luchthavens die gelegen is op het grondgebied van een lidstaat onder die richtlijn. Dus ook als deze uit derde landen komen, zowel voor de heen- als voor de terugvlucht.</p>
      <p sl="nl">Dit laatste is belangrijk om te benadrukken omdat er een aantal maatschappijen zijn die daar twijfel over laten bestaan. Het kan niet zijn dat derde landen maar voor de helft van hun vluchten, namelijk de heen- óf de terugvlucht, zouden moeten betalen. Dat zou leiden tot concurrentievervalsing tussen Europese maatschappijen enerzijds en andere anderzijds. Dat kan alleszins niet de juiste interpretatie zijn.</p>
      <p sl="nl">Er dient derde landen die problemen hebben met deze wetgeving nogmaals op gewezen te worden dat hun maatschappijen kunnen ontsnappen aan de bepalingen van deze richtlijn indien deze landen zelf soortgelijke maatregelen nemen om de CO2 -uitstoot in de sector naar beneden te brengen. Met andere woorden, het is ons niet te doen om potentiële inkomsten, integendeel. Als iedereen ons zou volgen zouden wij er ongetwijfeld minder aan verdienen, maar zouden wij wel onze milieudoelstellingen halen en dat is de essentie van deze wetgeving.</p>
      <p sl="nl">Bijgevolg zouden onze Amerikaanse vrienden en anderen die via juridische weg of door middel van allerlei manoeuvres binnen de internationale luchtvaartorganisatie ICAO proberen het onvermijdbare te vermijden, er beter aan doen om constructieve voorstellen te formuleren om te komen tot een wereldwijd akkoord, dat enerzijds zou leiden tot een gelijk speelveld voor iedereen, iets wat wij allen voorstaan, en anderzijds ook een meer duurzame luchtvaart tot stand kan brengen.</p>
      <p sl="nl">Ten aanzien van de Verenigde Staten dient bovendien te worden gezegd dat in het tweede luchtvaartakkoord tussen de Europese Unie en de Verenigde Staten, dat afgelopen voorjaar afgerond werd en momenteel in een goedkeuringsfase zit, door de Verenigde Staten impliciet erkend wordt dat marktgebaseerde instrumenten inzake emissies moeten kunnen. Met name in het artikel 15 van deze overeenkomst staat dat het gezamenlijk comité aanbevelingen kan doen om mogelijke overlapping of inconsistenties op te vangen, om verdubbelingen van maatregelen en kosten te vermijden.</p>
      <p sl="nl">Het lijdt dus geen twijfel dat de overeenkomst die beide luchtvaartblokken hebben onderhandeld, voorziet in wederzijdse erkenning van dit soort emissiehandelssystemen. Bijgevolg wil ik u nogmaals oproepen om voet bij stuk te houden, zeer helder te communiceren en duidelijk te maken dat er geen weg terug is.</p>
    </intervention>
    <intervention id="2-745" speaker_id="28238" name="Michael Cramer" is_mep="True" mode="spoken">
      <p sl="de">namens de Verts/ALE-Fractie . – Mijnheer de commissaris, hartelijk dank voor uw duidelijke uitspraken. Ik hoop dat u ze in de onderhandelingen waar zult kunnen maken. Een van de redenen waarom Kopenhagen een flop en een fiasco werd, was namelijk dat de Europese Unie geen doelen had. Er werd ambtenarenmikado gespeeld: wie als eerste bewoog, had verloren. Zo ging het eraan toe en daar moeten we iets aan doen. Daarom moet het standpunt van de Europese Unie deze keer duidelijk zijn.</p>
      <p sl="de">Ter herinnering: de regeling voor de emissiehandel werd ingevoerd en door de meeste luchtvaartmaatschappijen aanvaard om een belasting op kerosine te vermijden. We weten echter ook dat de Europese belastingbetaler de luchtvaartmaatschappijen elk jaar 30 miljard euro schenkt in de vorm van vrijstelling van btw-heffing en kerosinebelasting. Als de luchtvaartmaatschappijen en de andere landen niet deelnemen aan de emissiehandel, dan moeten wij een kerosinebelasting invoeren. Dat zou veel duurder zijn en dat is waar het hier echt om gaat.</p>
      <p sl="de">We weten immers dat het luchtverkeer zeer gevaarlijk is en de emissies in de lucht drie- tot viermaal schadelijker zijn dan emissies aan het aardoppervlak. Desondanks krijgt het luchtverkeer enorme steun van de Europese belastingbetaler. Er bestaan geen heffingen op toegang tot het luchtruim, behalve boven Siberië. Waarom niet? De spoorwegen moeten betalen voor toegang tot het spoornet. Ticketprijzen, het recht van passagiers op compensatie – bij de spoorwegen krijgt de passagier al na een vertraging van een uur zijn geld of een deel ervan terug. In het luchtverkeer is dat pas na drie uur. We zijn bovendien niet vergeten dat de luchtvaartmaatschappijen in de emissiehandel 85 procent van hun certificaten kosteloos krijgen. De spoorwegen krijgen helemaal niets gratis, zij moeten elk certificaat betalen. Er moet iets worden gedaan aan die oneerlijke randvoorwaarden, want anders kunnen we onze klimaatdoelstellingen op onze buik schrijven, en dat wil niemand.</p>
    </intervention>
    <intervention id="2-746" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">De mondiale economie is steeds afhankelijker van de luchtvaart. Statistieken van het Europees Milieuagentschap geven aan dat in 2005 twintig procent van alle CO2 -uitstoot afkomstig was van de luchtvaart.</p>
      <p sl="ro">Onderzoek naar nieuwe motoren en nieuwe brandstoffen kan deze emissies uiteraard doen afnemen. Volgens een recent onderzoek is de norm voor energie-efficiëntie van een A380-vliegtuigmotor 3 liter brandstof per 100 reizigerskilometers, hetgeen een ideale vergelijking oplevert met de norm voor een moderne dieselauto.</p>
      <p sl="ro">Om de markt voor luchtvaartdiensten open te breken onderhandelt de Europese Unie over kaderovereenkomsten met derde landen, over bepaalde aspecten van luchtvaartdiensten. Een voorbeeld hiervan is de onlangs getekende overeenkomst tussen de EU en Canada. Ik ben van mening dat deze overeenkomsten expliciete bepalingen moeten bevatten over het reduceren van de milieueffecten van de luchtvaart.</p>
      <p sl="ro">Artikel 25 bis, lid 1, van Richtlijn 2008/101/EG bepaalt dat, indien een derde land maatregelen vaststelt om het klimaatveranderingseffect van vluchten die vanuit dat land vertrekken en in de Gemeenschap aankomen, te verminderen, de Commissie bekijkt welke mogelijkheden er zijn om in een optimale interactie tussen de Gemeenschapsregeling en de maatregelen van dat land te voorzien. Ik vraag de commissaris om voorbeelden te geven van dergelijke succesvolle interacties.</p>
      <p sl="ro">Daarnaast bepaalt artikel 25 bis, lid 2, van Richtlijn 2008/101/EG dat de Gemeenschap en haar lidstaten blijven ijveren om een akkoord te bereiken over algemene maatregelen met het oog op het verminderen van de uitstoot van broeikasgassen door de luchtvaart. In het licht van dat akkoord gaat de Commissie na of wijzigingen van deze richtlijn nodig zijn. Commissaris, overweegt de Commissie dergelijke wijzigingen?</p>
    </intervention>
    <intervention id="2-747" speaker_id="102931" name="Keith Taylor" is_mep="True" mode="spoken">
      <p sl="en">Mevrouw de Voorzitter, ook ik wil mijn steun uitspreken voor deze mondelinge vraag, aangezien ik het volledig onaanvaardbaar vind dat de Verenigde Staten, Canada en Mexico de opname van luchtvaartactiviteiten in het communautaire systeem voor handel in emissierechten proberen aan te vechten. In ieder geval zijn veel mensen van mening dat die voorwaarden voor de luchtvaart vanaf 2012 heel bescheiden zullen zijn in vergelijking met wat we hadden moeten en kunnen bereiken.</p>
      <p sl="en">Deze sector zal bijvoorbeeld nog steeds gebruik kunnen maken van de koolstofkredieten van andere industrieën, en de limiet aan emissies van de luchtvaart is lang niet zo uitdagend als datgene wat van andere sectoren wordt verlangd. Maar de opname van de luchtvaart in het systeem is tenminste wel een stap in de goede richting, en hiermee komt er tevens een einde aan het wettelijk vacuüm waar deze sector te lang van heeft kunnen profiteren en wel in zodanige mate dat de luchtvaart nu de snelst groeiende bron van koolstofemissies is. Nog nooit is het beginsel “de vervuiler betaalt” zo toepasselijk geweest als in dit geval.</p>
      <p sl="en">Tot slot wil ik nog zeggen dat we vastgestelde EU-besluiten niet door derde landen in gevaar moeten laten brengen. Ik wil er bij de Commissie en de Raad op aandringen om duidelijk aan te geven dat zij voornemens zijn om tijdens de komende ICAO-besprekingen de volgens de geldende procedure goedgekeurde EU-wetgeving volledig te respecteren.</p>
    </intervention>
    <intervention id="2-748" speaker_id="96680" name="Zigmantas Balčytis" is_mep="True" mode="spoken">
      <p sl="lt">De Europese Unie heeft zich ertoe verplicht haar economie zodanig te veranderen dat energie efficiënt wordt gebruikt en de uitstoot van broeikasgassen wordt teruggedrongen. Het opnemen van de luchtvaartsector in de EU-regeling voor de handel in broeikasgasemissierechten is een belangrijke stap in de richting van een beperking van de negatieve gevolgen van vliegtuigen op de klimaatverandering. Het is met name belangrijk dat deze richtlijn niet alleen van toepassing is op luchtvaartmaatschappijen in de Europese Unie, maar ook op maatschappijen die in derde landen zijn ingeschreven en vluchten naar luchthavens in de EU verzorgen. Dit zal het gemakkelijker maken om concurrentievervalsing te voorkomen en eco-efficiëntie te bevorderen. Het lijdt geen twijfel dat fundamentele EU-verbintenissen als de strijd tegen klimaatverandering gecoördineerde en gezamenlijke actie van de EU vereisen. De overeenkomst met luchtvaartmaatschappijen van derde landen moet een optimale interactie tussen het EU-stelsel en de door deze landen toegepaste maatregelen bevorderen, om fatsoenlijke concurrentie en een afname van luchtverontreinigende stoffen te waarborgen. Het zou daarom dienstig zijn indien de Commissie niet alleen een coördinerende rol speelt, maar er ook voor zorgt dat de door de derde landen toegepaste maatregelen in overeenstemming zijn met de eisen van de richtlijn.</p>
    </intervention>
    <intervention id="2-749" speaker_id="96668" name="Seán Kelly" is_mep="True" mode="spoken">
      <p sl="en">Mevrouw de Voorzitter, wat ik hier vanavond gehoord heb, is nogal verbazingwekkend en ook enigszins deprimerend: de luchtvaartemissies zijn de laatste paar jaar alleen maar toegenomen en naar alle waarschijnlijkheid zal deze trend zich voortzetten, met name gezien de ontwikkeling van landen zoals Brazilië, India, China, Rusland, en een groeiende middenklasse. Daardoor wordt er meer gereisd en neemt de handel met alles wat daarbij komt kijken, toe. Verder spelen ons eigen beleid van “Jeugd in beweging”, de vrijheid van arbeidsmigratie, de ontwikkeling van het toerisme daarbij ook een rol, evenals een vergrijzende bevolking die steeds mobieler wordt, enzovoort.</p>
      <p sl="en">In het bijzonder wil ik graag antwoord hebben op de vraag welke plannen er op Europees niveau zijn om de emissies via onderzoek en innovatie te verminderen, zoals we dat ook hebben gedaan of proberen te doen met elektrische auto’s, energiezuinige gebouwen, enzovoort. Dergelijke plannen zijn het antwoord op het probleem dat we op de lange termijn zullen hebben.</p>
    </intervention>
    <intervention id="2-750" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Het opnemen van de luchtvaart in de regeling voor de handel in broeikasgasemissierechten is een grote stap voorwaarts in de strijd tegen klimaatverandering, omdat deze veranderingen zich op mondiaal niveau voordoen en de huidige wetgeving ook op dit niveau van toepassing moet zijn. Toepassing van de richtlijn in zijn huidige vorm vanaf 2012 zal deze taak eenvoudiger maken.</p>
      <p sl="ro">Het verzoek van een aantal derde landen aan de ICAO om slechts op vrijwillige basis deel te nemen aan een regeling zal de vooruitgang op dit terrein alleen maar tegenhouden. Het inwilligen van dit verzoek zal niet alleen leiden tot een verminderd concurrentievermogen van de Europese luchtvaartmaatschappijen, het zal ook de strijd tegen klimaatverandering belemmeren. Daarnaast zal het een obstakel vormen voor de pogingen van de EU om een mondiale overeenkomst voor de sector betreffende vermindering van de uitstoot van broeikasgassen door vliegtuigen te bereiken.</p>
      <p sl="ro">Ik roep de Commissie en de Raad op om het Europees Parlement te betrekken bij de onderhandelingen met derde landen, zodat de luchtvaartmaatschappijen uit deze landen verplicht worden opgenomen in de regeling voor de handel in broeikasgasemissierechten. Dat zal ook voorkomen dat er vertraging ontstaat in de vooruitgang die geboekt is door het creëren van het gemeenschappelijke Europese luchtruim, waardoor het aantal vliegroutes zal verminderen en een lager brandstofverbruik mogelijk wordt.</p>
    </intervention>
    <intervention id="2-751" speaker_id="96654" name="Jaroslav Paška" is_mep="True" mode="spoken">
      <p sl="sk">Ik ben het ermee eens dat de reductie van emissies moet doorgaan. Als wij regels hebben die daaraan bijdragen, laten we dan proberen die regels goed toe te passen.</p>
      <p sl="sk">Als onze vrienden van de Verenigde Staten onze oplossing niet willen accepteren, dan moeten we een geduldige, nuchtere dialoog met hen blijven voeren, en naar creatieve oplossingen zoeken om de gewenste doelstelling te bereiken. Het opnemen van de luchtvaart in de quotahandel van de emissieregeling is echt niet zo’n belasting voor het luchtvervoer dat het er niet mee kan worden verzoend en zich niet meer kan ontwikkelen. Het is noodzakelijk om te beseffen dat andere vervoerswijzen ook aan allerlei beperkingen worden onderworpen in verband met de noodzaak emissies terug te dringen. We mogen derhalve van de luchtvaart verwachten dat deze meedeelt in de verantwoordelijk om emissies te verminderen.</p>
    </intervention>
    <intervention id="2-752" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . − Mevrouw de Voorzitter, dames en heren, uit het debat is gebleken dat het Parlement zijn steun geeft aan een duidelijk standpunt van de EU tijdens de ICAO-onderhandelingen. Ik ben u daar dankbaar voor, maar ik had, eerlijk gezegd, niets anders verwacht. Ik zal uw steun maar ook diverse aspecten die in het debat aan bod zijn gekomen, overbrengen aan mevrouw Hedegaard en de heer Kallas, want het zijn hun diensten die de Commissie tijdens de algemene vergadering van de ICAO zullen vertegenwoordigen.</p>
      <p sl="de">Wat de gestelde vragen betreft en voor zover ik ze voor de vuist weg kan beantwoorden, wil ik slechts het volgende zeggen: natuurlijk past de Commissie de communautaire wetgeving toe die door het Parlement en de Raad is vastgesteld. De communautaire wetgeving is van toepassing op alle luchtvaartmaatschappijen zonder discriminatie op grond van nationaliteit, met andere woorden, ook maatschappijen uit derde landen, met inbegrip van die uit de VS, kunnen kosteloze certificaten aanvragen. De door Parlement en Raad vastgestelde richtlijn voorziet in een vliegverbod wanneer maatschappijen zich niet aan de wetgeving houden en alle andere mogelijkheden zijn uitgeput. In dat geval zou de Commissie de lidstaten vanzelfsprekend ondersteunen om vliegverboden in voorkomend geval te handhaven. We hebben er ook het volste vertrouwen in dat het Europees Hof van Justitie onze wetgeving in die zin zal bevestigen omdat we de juridische aspecten van de richtlijn bijzonder grondig hebben getoetst.</p>
      <p sl="de">Staat u mij toe ter afronding nogmaals duidelijk te zeggen dat de Commissie geen resultaat zal aanvaarden dat de Europese wetgeving inzake opname van het luchtverkeer in de EU-regeling voor de emissiehandel, die dit Parlement in 2008 met een overweldigende meerderheid van 640 stemmen heeft aangenomen, ondermijnt. Dat is onze opdracht en daar zullen we ons aan houden.</p>
    </intervention>
    <intervention id="2-753" speaker_id="4482" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-754" speaker_id="23816" name="András Gyürk" is_mep="True" mode="written">
      <p sl="hu">De Internationale Burgerluchtvaartorganisatie (ICAO) heeft een tegenstrijdige situatie gecreëerd. De ICAO treedt hard op tegen het streven van de EU om de Europese voorschriften op het gebied van emissiehandel uit te breiden naar vluchten van luchtvaartmaatschappijen buiten Europa. De opname van het luchtverkeer in ETS is een juiste stap, mits hierdoor niet alleen de luchtvaartmaatschappijen in de EU worden getroffen. Juist daarom moet de EU het beginsel van geografische neutraliteit consequent handhaven en moeten de milieuvoorschriften met betrekking tot het Europese luchtruim ook gelden voor vluchten uit derde landen. Als de strikte normen alleen betrekking zouden hebben op Europese bedrijven, zou dat de luchtvaartmaatschappijen in derde landen een ongerechtvaardigd concurrentievoordeel opleveren. Het niet te onderschatten gevolg van een concurrentienadeel zou zijn dat duizenden banen in de luchtvaartsector zouden verdwijnen. Ook mogen we de gevolgen voor het milieu niet vergeten. Met eenzijdige wetgeving zouden we ons waarschijnlijk moeten blijven overgeven aan vrijwillige aanbiedingen van de sector, die tot nu toe niet de gewenste resultaten hebben opgeleverd. De veel aangeprezen aanbiedingen voor brandstofefficiëntie zijn namelijk weinig waard als het luchtverkeer in de tussentijd in omvang tot een veelvoud toeneemt. Het is een veelzeggend gegeven dat volgens schattingen van de ICAO het verbruik van brandstof tot 2050 zal verviervoudigen. Daarom moet de EU daadkrachtig optreden om ervoor te zorgen dat de ETS-voorschriften gelden voor alle vluchten die gebruik maken van het Europese luchtruim. Als de Europese Unie dit niet doet, verliest zij de mogelijkheid om met het goede voorbeeld ook andere regio’s te stimuleren tot strenge klimaatmaatregelen in de luchtvaartsector.</p>
    </intervention>
  </section>
  <section id="creitem25" title="16. Gebruik van communautaire handelsmerken op de interne markt (debat)">
    <intervention id="2-756" speaker_id="4482" name="De Voorzitter" is_mep="True" mode="spoken">
      <p sl="nl">Aan de orde is de verklaring van de Commissie over het gebruik van communautaire handelsmerken op de interne markt.</p>
    </intervention>
    <intervention id="2-757" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie . − Mevrouw de Voorzitter, dames en heren, handelsmerken spelen een belangrijke rol binnen de moderne handel. Ze zorgen ervoor dat de herkomst van producten en diensten vastgesteld kan worden, dat er een constant kwaliteitsniveau gegarandeerd kan worden, en ze zijn van belang voor het imago van een onderneming. De toegang tot het communautair handelsmerk is van groot belang voor de ontwikkeling van onze bedrijven en ook voor het bestrijden van namaak.</p>
      <p sl="fr">U heeft uw zorg uitgesproken over de besluiten van bepaalde nationale merkenbureaus. Deze besluiten zijn erop gericht het gebruik van communautaire handelsmerken te beperken door een nieuw voorschrift in te voeren, namelijk dat het gebruik van een communautair handelsmerk in één lidstaat niet volstaat om het merk serieus te kunnen voeren. Ik wil hierbij de leden bedanken die deze situatie onder de aandacht van de Commissie gebracht hebben en om waakzaamheid gevraagd hebben. Wij houden deze situatie zeer nauwlettend in de gaten.</p>
      <p sl="fr">Het grote voordeel van het communautair handelsmerk is dat alle bedrijven, inclusief het MKB, daarmee over een effectief instrument beschikken om hun merken op Europees niveau te kunnen beschermen. Tot nu toe werd de regel dat elk serieus gebruik van een Europees handelsmerk door de houder van het merk voldoende is – onafhankelijk van de vraag wáár het gebruikt wordt in de Gemeenschap – door gebruikers altijd als een van de belangrijkste voordelen beschouwd. Deze regel past bij het eenheidskarakter van het communautair handelsmerk. Ook past deze bij het uitgangspunt van de interne markt zelf. Elke nieuwe beperking van het gebruik van het communautair handelsmerk kan daarom ernstige gevolgen hebben voor de bestrijding van namaak, die het onderwerp zal zijn – ik wijs het Parlement daar nog eens op – van de voorgenomen single market act , het actieplan van de Commissie tegen piraterij en namaak.</p>
      <p sl="fr">Welke gevolgen zijn dat? Ten eerste kan de invoering van een nieuwe eis de bestrijding van inbreuken op het merkenrecht belemmeren. Het communautair handelsmerk is een doeltreffend instrument in de strijd tegen namaak, ik zei het net al, omdat het een onfeilbare bescherming biedt, in de gehele Europese Unie en aan al haar buitengrenzen. Het is absoluut noodzakelijk dat namaakproducten, die momenteel massaal worden geïmporteerd uit derde landen, aan de buitengrenzen van de Unie in beslag genomen kunnen worden op grond van de douanebepalingen van de EU.</p>
      <p sl="fr">Daarnaast kan de invoering van een dergelijke eis de toegankelijkheid van het communautair handelsmerk voor het MKB en voor startende bedrijven belemmeren. Dat zijn bedrijven die vaak op nationale schaal opereren en die pas gaan exporteren en hun activiteiten naar ander landen gaan verleggen als hun activiteit een succes blijkt te zijn. Het kan dus belemmerend werken voor de groei van dit soort bedrijven als zij pas een communautair handelsmerk kunnen verkrijgen en gebruiken op het moment dat ze hun activiteiten uitbreiden. En dat zou uiteraard ook in strijd zijn met een groot aantal van onze beleidsmaatregelen die er juist op gericht zijn de ontwikkeling van kleine en middelgrote ondernemingen te stimuleren; deze – ik zeg het nog maar eens – vertegenwoordigen meer dan 95 procent van de Europese bedrijven.</p>
      <p sl="fr">Daarom, dames en heren, wil ik u laten weten, of u ervan verzekeren, dat mijn diensten deze ontwikkelingen in de lidstaten zeer nauwgezet in de gaten zullen houden. In dit stadium vertrouwen wij erop dat deze besluiten niet zullen worden gesteund door uitspraken van nationale rechters, omdat ze volgens ons niet in overeenstemming zijn met het eenheidskarakter van het Europees handelsmerk en met de uitgangspunten van de interne markt, zoals ik al zei.</p>
    </intervention>
    <intervention id="2-758" speaker_id="28275" name="Małgorzata Handzlik" is_mep="True" mode="spoken">
      <p sl="pl">namens de PPE-Fractie . – Het verheugt mij zeer dat we vandaag ondanks het late uur kennis konden nemen van het standpunt van de Commissie ten aanzien van het gebruik van Gemeenschapsmerken in de interne markt. Dit idee is naar voren gebracht door mijn fractie, de Fractie van de Europese Volkspartij (Christendemocraten). Zoals u weet, commissaris, is deze kwestie vooral van belang voor de leden van de Commissie interne markt en consumentenbescherming en de Commissie juridische zaken.</p>
      <p sl="pl">De PPE-Fractie is er altijd van overtuigd geweest dat de interne markt begint met het concept van het wegnemen van belemmeringen tussen lidstaten, en we hebben onszelf tot doel gesteld nog meer van deze belemmeringen uit de weg te ruimen. Dit was ook het idee achter de ontwikkeling van het Gemeenschapsmerk. Dit systeem heeft onder andere het voordeel dat bedrijven overal in de Unie dezelfde bescherming genieten. Geografische verschillen zouden in dit opzicht geen grote rol mogen spelen. Bedrijven opereren tenslotte op een interne Europese markt. De besluiten van een aantal nationale bureaus voor de bescherming van intellectuele eigendom baren ons daarom zorgen.</p>
      <p sl="pl">Commissaris, om die reden juich ik uw verklaring dat deze besluiten naar mening van de Commissie indruisen tegen de beginselen waarop de interne markt is gestoeld, toe. Mijn fractie zal de verdere ontwikkelingen op dit vlak nauwlettend in de gaten houden, maatregelen op basis van een Europese aanpak steunen en de belangen van bedrijven behartigen. Tot slot wil ik de commissaris vragen wat onze mogelijkheden zijn als de wetgever van een lidstaat de aanpak van de Commissie niet deelt. Is het in uw ogen essentieel dat we de situatie verduidelijken door een herziening van de verordening van de Raad betreffende het gemeenschapsmerk en van de richtlijn inzake de harmonisatie van de wetgeving van de lidstaten betreffende merken?</p>
    </intervention>
    <intervention id="2-759" speaker_id="29579" name="Marc Tarabella" is_mep="True" mode="spoken">
      <p sl="fr">namens de S&amp;D-Fractie . – Mevrouw de Voorzitter, commissaris, het communautair handelsmerk dat zestien jaar geleden is ingevoerd, heeft er overal in de Europese Unie aan bijgedragen dat namaak bestreden kan worden en dat consumenten de garantie krijgen van een kwaliteitsproduct.</p>
      <p sl="fr">Een merk geniet in alle landen van de Europese Unie dezelfde bescherming, en die bescherming geldt zowel het merk zelf als de producten en diensten van dat merk en de houder van het handelsmerk. Bovendien betreft het een echte oplossing voor de interne markt, die weinig kost en die bij uitstek geschikt is voor het midden- en kleinbedrijf, zoals u zojuist heeft toegelicht, commissaris.</p>
      <p sl="fr">We hebben het hier dus over een echte vooruitgang, omdat een communautair handelsmerk de enige manier is om in de interne markt een echt brede bescherming te kunnen garanderen. Bovendien is het een instrument dat makkelijk te handhaven is, tegen lage kosten, en daarmee is het ideaal voor een brede bescherming in Europa. Ook is het een belangrijk instrument voor markttoezichthouders en douaneautoriteiten.</p>
      <p sl="fr">Het Europees Hof van Justitie heeft in een arrest van 14 september jongstleden bevestigd dat een beeldmerk dat bestaat uit de vorm van een product dat nodig is voor een bepaalde technisch resultaat niet geregistreerd kan worden als communautair handelsmerk. Het Hof reageerde daarmee op de aanvraag die het bedrijf Lego had ingediend om zijn bouwsteentjes te laten registreren als communautair handelsmerk. Het Hof heeft dit verzoek dus afgewezen en daarmee onderstreept dat het gebruik van het communautair handelsmerk duidelijk afgebakend moet zijn.</p>
      <p sl="fr">Deze uitspraak van het Hof maakt duidelijk voor welke nieuwe uitdagingen Verordening (EG) nr. 40/94 inzake het Gemeenschapsmerk staat. Zou het niet raadzaam zijn dat de Europese Commissie deze verordening herziet, met het oog op de nieuwe technologische ontwikkelingen, met name de globalisering en de ontwikkeling van het internet? We kunnen nooit te veel benadrukken dat het voor alles de doelstelling van deze verordening is om de consument overal in de Europese Unie een kwaliteitsproduct en ook volledige, duidelijke en begrijpelijke informatie te garanderen.</p>
    </intervention>
    <intervention id="2-760" speaker_id="96677" name="Cecilia Wikström" is_mep="True" mode="spoken">
      <p sl="sv">namens de ALDE-Fractie . – Mevrouw de Voorzitter, commissaris, het doet me plezier dat we dit belangrijke debat vanavond kunnen voeren, ook al is het al erg laat. Een van de grootste voordelen van de Europese Unie is dat ze ons grote mogelijkheden heeft gegeven en blijft geven om de handel tussen de landen van Europa te ontdoen van belemmeringen. Dat zal de welvaart en de groei creëren die ons continent broodnodig heeft, met name na de economische crisis.</p>
      <p sl="sv">Europa zal in de 21e eeuw niet sterk worden door initiatieven van ons, van politici. We moeten de waarheid onder ogen zien dat groei vooral wordt gecreëerd door bedrijven en ondernemers. Europa kan alleen sterker worden gemaakt door ondernemers en bedrijfsleiders en hun mogelijkheden om bedrijven op te richten die kunnen groeien, werkgelegenheid kunnen creëren en winstgevend kunnen worden. Het stelsel van communautaire handelsmerken is een zeer effectieve manier om handelsbelemmeringen uit de weg te ruimen en groei tot stand te brengen. Met name voor kleine en middelgrote ondernemingen waarvan we willen dat ze kunnen groeien, is het essentieel dat ze zonder rompslomp en bureaucratie in de hele Europese Unie van merkenbescherming kunnen genieten.</p>
      <p sl="sv">Daarom heb ik met grote bezorgdheid kennisgenomen van het nieuws dat de lidstaten proberen om de toekenning van een communautair handelsmerk te onderwerpen aan de eis dat het handelsmerk in meerdere landen wordt gebruikt. Dat staat voor zover ik kan beoordelen haaks op hun verplichtingen. Het zou vanzelfsprekend moeten volstaan dat een handelsmerk in één lidstaat wordt gebruikt om in de hele Unie bescherming te genieten.</p>
      <p sl="sv">De houding van die lidstaten vormt een ernstige bedreiging voor het stelsel van communautaire handelsmerken en ik hoop, mijnheer de commissaris, dat u de degens kruist met de lidstaten die dat nieuwe criterium proberen in te voeren en de mogelijkheid voor een effectieve handelsmerkenbescherming in de hele Europese Unie op de helling zetten.</p>
    </intervention>
    <intervention id="2-761" speaker_id="4538" name="Malcolm Harbour" is_mep="True" mode="spoken">
      <p sl="en">namens de ECR-Fractie . – Mevrouw de Voorzitter, namens mijn fractie en ook als voorzitter van de Commissie interne markt en consumentenbescherming, wil ik de commissaris hartelijk bedanken dat hij het volkomen duidelijk heeft gemaakt dat het gedrag van de twee betrokken merkenautoriteiten – in de Benelux en in Hongarije – absoluut onacceptabel is.</p>
      <p sl="en">Ik benadruk dit ten zeerste, omdat het hier duidelijk gaat om een aanval op de fundamentele beginselen van de interne markt. Ik ben blij dat alle collega’s in hun interventies hun steun hebben betuigd voor de beslissingen die de commissaris zal nemen. Allereerst wil ik vanuit praktisch oogpunt zeggen dat het een opmerkelijk toeval is dat beide merkenbureaus in het land van het huidige voorzitterschap en in het land van het volgende voorzitterschap opereren.</p>
      <p sl="en">Wanneer de minister van de Interne Markt (en ook de Hongaarse minister, vanaf januari) naar mijn commissie komt, is mijn commissie allereerst van plan – en ik zal ervoor zorgen dat dit ook gebeurt – om ervoor te zorgen dat deze vraag gesteld wordt en hun te verzoeken direct naar hun merkenbureaus te gaan om hun duidelijk te maken dat dit onaanvaardbaar is.</p>
      <p sl="en">Waarom is het onaanvaardbaar? Omdat het een fundamentele aanval is op het beginsel van de interne markt dat discriminatie van bedrijven niet is toegestaan, waar zij ook op de interne uniforme markt opereren. In dit geval is het zelfs nog erger, omdat met dit voorstel – of de voorgestelde activiteiten, als deze zouden worden uitgevoerd – kleine ondernemingen in wezen worden gediscrimineerd ten opzichte van grotere ondernemingen. Juist die kleine ondernemingen zullen hierdoor het zwaarst worden getroffen omdat zij het zijn die wellicht een nieuw handelsmerk voor een product in de Europese Unie zullen laten registreren – en daarbij overigens profiteren van een fantastische omwenteling op de interne markt en een bijzonder kosteneffectieve manier om hun intellectueel eigendom te beschermen. Het kost hun wellicht meer dan vijf jaar om hun product op de markt te krijgen – en tot welke ontdekking zouden ze dan komen? Wanneer zij op de Hongaarse markt komen, zouden ze ontdekken dat het Hongaarse merkenbureau hun handelsmerk aan iemand anders heeft toegekend. Dat is absoluut onaanvaardbaar.</p>
      <p sl="en">Ik kan niet begrijpen hoe het mogelijk is dat we, na al die jaren dat het Harmonisatiebureau voor de Interne Markt (het merkenbureau) actief is, plotseling op twee merkenbureaus stuiten die dit doen. Misschien komt dit wel doordat de kosten van het registreren van een Europees handelsmerk lager zijn geworden, omdat ze zo efficiënt opereren.</p>
      <p sl="en">Natuurlijk zullen deze twee merkenbureaus, in een poging deze bezwaren tegen het laten registreren van handelsmerken overeind te houden, van de betrokken bedrijven verlangen zich te laten registreren in het gebied waaronder zij ressorteren. Dit is niets anders dan puur eigenbelang in het voordeel van deze organisaties. Dit mag niet worden getolereerd. Het druist rechtstreeks in tegen de beginselen van de Europese Unie en het ondermijnt overigens ook – zoals de commissaris terecht heeft opgemerkt – een belangrijke prioriteit voor de Commissie, namelijk innovatie: nieuwe producten op de markt laten brengen en de interne markt beter laten functioneren.</p>
    </intervention>
    <intervention id="2-762" speaker_id="28352" name="Zuzana Roithová" is_mep="True" mode="spoken">
      <p sl="cs">Ik ben buitengewoon ingenomen met het feit dat de Commissie beoogt de verordening inzake de bescherming van communautaire handelsmerken binnen een jaar dusdanig te moderniseren dat handelsmerken eenvoudiger en goedkoper kunnen worden geregistreerd, met andere woorden: dat de bescherming van de handel, van ondernemingsnamen, productnamen en dergelijke eenvoudiger en goedkoper wordt. Dat is heel gunstig voor de bestrijding van namaak.</p>
      <p sl="cs">Persoonlijk doet het mij deugd dat de Commissie heeft beloofd om in de verordening tevens een voorstel ten aanzien van de totstandbrenging van een Europese bescherming van kwaliteitskeurmerken op te nemen, iets waar ik al meerdere jaren voor pleit. Momenteel is het namelijk mogelijk om straffeloos misbruik te maken van kwaliteits- en veiligheidskeurmerken. Zo wordt in derde landen ons CE-merk geplakt op producten voor de nationale markt die uiteraard op geen enkele manier aan onze normen voldoen.</p>
      <p sl="cs">Bescherming van kwaliteitskeurmerken is dan ook broodnodig. Met kwaliteitskeurmerken weten consumenten wat voor vlees ze in de kuip hebben en worden ondernemingen beschermd tegen oneerlijke concurrentie en kunnen zij tevens middels licenties hun normen onder andere ondernemingen verbreiden. Het voordeel is dat die bescherming niet gepaard gaat met extra kosten en nieuwe instellingen. Het is namelijk een koud kunstje om de registratiebevoegdheden van het Harmonisatiebureau voor de interne markt in Alicante uit te breiden tot kwaliteitskeurmerken.</p>
    </intervention>
    <intervention id="2-763" speaker_id="96668" name="Seán Kelly" is_mep="True" mode="spoken">
      <p sl="en">Mevrouw de Voorzitter, uit wat er is gezegd blijkt dat we het vrijwel met elkaar eens zijn. De ontwikkeling van communautaire handelsmerken is uiteraard het logisch gevolg van de ontwikkeling van de interne markt en zij biedt KMO’s grote mogelijkheden voor het uitbreiden van hun handel, omdat zij namaak en piraterij helpt tegengaan, enzovoort. Daarom is het moeilijk te begrijpen hoe iemand daar bezwaar tegen kan hebben. In het bijzonder moet er grote politieke druk worden uitgeoefend op de lidstaten die deze ontwikkeling niet onderschrijven en moeten hun wellicht ook sancties worden opgelegd, zodat ze tot bezinning komen.</p>
      <p sl="en">In breder verband wil ik ook nog zeggen dat de communautaire handelsmerken en soortgelijke initiatieven ertoe bijdragen de Europese Unie dichter bij haar burgers te brengen, zodat zij een grotere rol kan spelen bij de ontwikkeling van het bedrijfsleven binnen de Europese Unie.</p>
      <p sl="en">Ten slotte wil ik alleen nog zeggen dat ik ook uitzie naar de ontwikkeling van een in heel Europa geldig octrooi, en hoe eerder dat er kan zijn, hoe beter.</p>
    </intervention>
    <intervention id="2-764" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie . − Mevrouw de Voorzitter, zoals mevrouw Wikström al zei, het is al tamelijk laat om nog over dit onderwerp te spreken, maar ik denk toch, net als alle andere sprekers, dat dit een belangrijk onderwerp is.</p>
      <p sl="fr">De heer Harbour heeft erop gewezen hoezeer het communautair handelsmerk een identiteitsbewijs is en een bescherming, en hoezeer het ook de innovatie beschermt.</p>
      <p sl="fr">Ik denk dus, zoals de heer Kelly zojuist ook zei, dat we nog verder moeten gaan, naar andere vormen van bescherming, en daarom, mijnheer Kelly, zullen wij en het Belgische voorzitterschap er alles aan doen om het project van het Europees patent af te maken.</p>
      <p sl="fr">En ik zeg dus tegen de heer Harbour dat de Commissie, om al die redenen die hij en anderen hebben aangehaald, niet zal toestaan dat er afbreuk wordt gedaan aan een van de belangrijke instrumenten van de interne markt. En, zoals u ook al zei, mijnheer Harbour, als we wel zouden toestaan dat er aan dit instrument afbreuk wordt gedaan doordat een of ander land zich laat verleiden tot een vorm van protectionisme, zou het midden- en kleinbedrijf hier als allereerste het slachtoffer van worden.</p>
      <p sl="fr">We zijn dus vastbesloten om een halt toe te roepen aan deze verleidingen, om alle redenen die u genoemd heeft. Wat dat betreft wil ik mevrouw Handzlik en haar fractie bedanken, dat ze goed opgelet hebben en deze oplettendheid vertaald hebben in de vraag die ze gesteld hebben.</p>
      <p sl="fr">Zowel mevrouw Wikström als de heer Tarabella heeft nog eens duidelijk gemaakt wat de betekenis van dit instrument is voor bedrijven, en hoe het onderdeel is van de interne markt. Ik wil hier bevestigen dat we, zoals de heer Tarabella wenst, inderdaad voornemens zijn tot herziening over te gaan, om het huidige systeem te moderniseren.</p>
      <p sl="fr">Naar aanleiding van het arrest inzake Lego dat u heeft aangehaald, mijnheer Tarabella, is duidelijk geworden dat we de verordening inzake het communautair handelsmerk moeten herzien. We zijn daarmee bezig, met hetzelfde doel dat u ook heeft aangedragen, namelijk om bij de herziening de gevolgen mee te nemen van de ontwikkeling van moderne technologieën, en van het internet uiteraard. We zullen deze verordening vanuit dat perspectief actualiseren en herzien.</p>
      <p sl="fr">Ik wil ook mevrouw Roithová bedanken, dat ze, net als ik, het punt van de concurrentie heeft aangehaald, een probleem dat overigens alleen maar versterkt zou worden als we weer teruggingen naar een situatie van versnippering op het gebied van handelsmerken. We moeten volhouden, we moeten in staat zijn om producten van de markt te halen of tegen te houden bij de buitengrenzen. Daarom zal er in het actieplan tegen piraterij en namaak, dat ik over enkele weken zal presenteren, aandacht zijn voor de training van het grenspersoneel van de verschillende landen aan de buitengrenzen en voor de verbetering van de technische middelen die we kunnen inzetten bij de bestrijding van piraterij en namaak.</p>
      <p sl="fr">Ik vind ook dat er een bilaterale inspanning nodig is, met name met de landen waaruit deze namaakproducten afkomstig zijn, en het actieplan dat ik aan u zal voorstellen zal dus ook enkele positievere maatregelen bevatten om de samenwerking te bevorderen met bepaalde derde landen en om hen te helpen hun eigen beleid te ontwikkelen op het gebied van handelsmerken en de bestrijding van namaak.</p>
      <p sl="fr">Tot slot heeft mevrouw Handzlik me nog een belangrijke vraag gesteld: wat gaat er gebeuren als het standpunt van landelijke merkenbureaus ondersteund wordt door uitspraken van nationale rechters? Op het moment dat wij hier spreken, is dit nog niet aan de orde. Dat moeten we dus eerst afwachten; we mogen niet vooruitlopen op de uitspraken van nationale rechters. En zoals ik u al zei: ik vertrouw erop dat deze uitspraken de situatie weer zullen rechtzetten. Eventueel zal worden overwogen een inbreukprocedure in te stellen, zoals zojuist geopperd werd, maar uitsluitend op grond van de uitspraken naar aanleiding van de zaken die aanhangig zijn gemaakt.</p>
      <p sl="fr">Tot zover mijn antwoord, mevrouw de Voorzitter, over dit belangrijke onderwerp, dat een essentieel onderdeel is van de interne markt. Ik wilde u dit zeggen op dit moment, waarop wij bezig zijn met u en met de Raad de interne markt een impuls te geven en deze te versterken, en er een meer concrete invulling aan te geven in het belang van het midden- en kleinbedrijf en de burgers.</p>
      <p sl="fr">Dit is zeker niet het moment waarop we zullen toestaan dat er afbreuk wordt gedaan aan het communautair handelsmerk.</p>
    </intervention>
    <intervention id="2-765" speaker_id="4482" name="De Voorzitter" is_mep="True" mode="spoken">
      <p sl="nl">Het debat is gesloten.</p>
    </intervention>
  </section>
  <section id="creitem26" title="17. Agenda van de volgende vergadering: zie notulen"/>
  <section id="creitem27" title="18. Sluiting van de vergadering"/>
</text>
