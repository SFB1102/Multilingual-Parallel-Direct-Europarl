<?xml version='1.0' encoding='utf-8'?>
<text id="20070215.NL" lang="nl" date="2007-02-15" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Jaarverslag van de EIB over 2005 (debat)">
    <intervention id="4-007" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Aan de orde is het verslag (A6-0011/2007) van Cristobal Montoro Romero, namens de Commissie economische en monetaire zaken, over het jaarverslag van de EIB over 2005 (2006/2269(INI)).</p>
    </intervention>
    <intervention id="4-008" speaker_id="28385" name="Cristobal MONTORO ROMERO" is_mep="True" mode="spoken" role="rapporteur" nationality="Spain" birth_date="28-07-1950" birth_place="Jaén" p_group="Group of the European People's Party (Christian Democrats) and European Democrats" m_state="ES">
      <p sl="es">Mijnheer de Voorzitter, mijnheer de commissaris, mijnheer de president van de Europese Investeringsbank, het verslag waarover we vandaag debatteren past in het kader van de dialoog tussen twee Europese instellingen.</p>
      <p sl="es">Deze dialoog leidt tot positieve resultaten, zoals ook blijkt uit de aanwezigheid van het Europees Parlement, in een goede, op samenwerking gerichte sfeer en met waardering voor het belangrijke werk van de Europese Investeringsbank.</p>
      <p sl="es">We hebben maandenlang aan dit verslag gewerkt. We zijn begonnen op 20 juni van het vorige jaar en hebben onder andere in september het hoofdkantoor van de EIB bezocht.</p>
      <p sl="es">Ook het werk dat we hebben gedaan met de verschillende fracties, met allen die amendementen hebben ingediend, was vruchtbaar. We zijn het eens geworden over de opname van deze amendementen met de Sociaal-democratische Fractie in het Europees Parlement, met de Alliantie van Liberalen en Democraten voor Europa fractie, met de Fractie Unie voor een Europa van Nationale Staten, met de Fractie De Groenen/Vrije Europese Alliantie en met de Confederale Fractie Europees Unitair Links/Noords Groen Links. Ik wil deze fracties graag publiekelijk bedanken voor hun bereidheid tot samenwerking. Hierdoor kon het ontwerpverslag op 23 januari met eenparigheid van stemmen worden goedgekeurd door de Commissie economische en monetaire zaken.</p>
      <p sl="es">De EIB doet goed werk en we zien haar in een positief licht, tegen de achtergrond van een jaar als 2005, waarin de Europese economie relatief stagneerde en we de indruk hadden dat de structurele component van onze economie, het groeipotentieel, relatief en vergelijkenderwijs achterbleef bij dat van de andere ontwikkelde regio's in de wereld.</p>
      <p sl="es">Dit is een belangrijk perspectief bij de beoordeling van de economische activiteiten van de EIB. Deze activiteiten, die uiteindelijk gericht zijn op het versterken van de materiële middelen van de Europese Unie in de vorm van infrastructuren, maken het mogelijk het groeipotentieel van de Unie te verbeteren. Vanaf 2005 heeft de EIB zich in zijn activiteiten nadrukkelijker gericht op het midden- en kleinbedrijf – de absolute ruggengraat van de Europese Unie. We vinden dit een positieve ontwikkeling, die we toejuichen en die dan ook verder ten uitvoer gelegd zal worden.</p>
      <p sl="es">We zijn van mening dat de belangrijkste aandachtsgebieden van de EIB, te weten de stimulering van de economische en sociale samenhang in de Europese Unie, het initiatief "Innovatie 2010", de bescherming van het milieu, de ontwikkeling van de trans-Europese netwerken en de ondersteuning van het externe Europese ontwikkelings- en samenwerkingsbeleid, naar behoren zijn uitgevoerd.</p>
      <p sl="es">In het verslag snijden we de kwestie aan of de EIB over voldoende middelen beschikt om zijn ambitieuze beleid volledig uit te voeren. Als publieke bank is de EIB relatief klein in vergelijking met de centrale banken van de landen van de Europese Unie.</p>
      <p sl="es">Met betrekking tot de belangrijkste doelstellingen, adviseren wij de EIB vooral te blijven werken in de minst ontwikkelde regio's, opdat zij hun economische achterstand kunnen inlopen. We bevelen de Bank ook aan zijn investeringsactiviteiten te concentreren op die regio's en op projecten in die zich richten op innovatie en de kennismaatschappij.</p>
      <p sl="es">In ons verslag leggen we, vanzelfsprekend, ook nadruk op energie, de energiecomponenten, de verbetering van de voorzieningszekerheid en de vrije markt. De EIB kan hierbij ook een bijdrage leveren. Hetzelfde geldt voor de financiering van de trans-Europese netwerken die, zoals ik al eerder zei, van doorslaggevend belang zijn voor de gestructureerde ontwikkeling van de Europese economie.</p>
      <p sl="es">Verder doen we in het kader van het buitenlands beleid een oproep aan de EIB, aangezien we van mening zijn dat het totaal aan leningen aan Latijns-Amerika onvoldoende is in vergelijking met de externe activiteiten in andere regio's van de wereld.</p>
      <p sl="es">Met betrekking tot de mogelijkheden voor interventie, verheugen we ons over de intensivering van de samenwerking met de Commissie in reeds lopende programma's. We zijn blij met de middelen die zijn toebedeeld aan kleine en middelgrote ondernemingen en we willen benadrukken dat dit een fundamenteel aspect is dat we in de toekomst moeten blijven verbeteren.</p>
      <p sl="es">We moeten ook het belang benadrukken van verbetering van de toegankelijkheid van informatie en van de transparantie van de manier van werken. De EIB is deze zaken duidelijk aan het verbeteren en het verslag bevat op dit vlak dan ook een positieve beoordeling. In het verslag wordt de Bank ook aangemoedigd verder te werken aan deze transparantie, door zich te houden aan de Bazel II-richtlijn voor de solvabiliteitsratio en door zijn gebruikers door middel van een betere communicatie van betere informatie te voorzien, te beginnen met de financiële intermediairs van de Europese Unie.</p>
    </intervention>
    <intervention id="4-009" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. De Commissie verheugt zich over de vruchtbare dialoog die de laatste jaren heeft plaatsgehad tussen de EIB en het Parlement, die ook is weergegeven in het verslag van de heer Montoro dat we vandaag bespreken. Het door de Bank en zijn voorzitter de heer Maystadt doorgevoerde transparantiebeleid heeft hieraan op positieve wijze bijgedragen.</p>
      <p sl="es">Tegen de achtergrond van de uitbreiding van de Europese Unie met tien landen in 2004, en vervolgens de toetreding van Bulgarije en Roemenië op 1 januari van dit jaar, de grotere onderlinge afhankelijkheid van economieën en een zekere budgettaire kwetsbaarheid van veel van de lidstaten in 2005, was de Europese Investeringsbank in het verslagjaar, en is zij nog steeds, een belangrijk instrument in het kader van de almaar toenemende financieringseisen waaraan het beleid van de Europese Unie moet voldoen.</p>
      <p sl="es">Dit blijkt onder meer uit de nieuwe instrumenten in het begrotingskader van de Unie voor 2007-2013, en uit de enkele maanden geleden door de Raad Ecofin goedgekeurde uitbreiding van het externe mandaat van de EIB. Vermeldenswaard onder de genoemde instrumenten zijn de zogenaamde Risk Sharing Finance Facility , die ervoor zal zorgen dat het particuliere bedrijfsleven meer zal investeren in onderzoek en ontwikkeling doordat de toegang tot financiering door de Bank zal verbeteren, het garantie-instrument voor de trans-Europese transportnetwerken, alsmede de bijdragen aan het cohesiebeleid door middel van het Jaspers-programma, in samenwerking met de Europese Bank voor Wederopbouw en Ontwikkeling (EBWO), en het Jessica-programma, in samenwerking met de Ontwikkelingsbank van de Raad van Europa.</p>
      <p sl="es">Verder zal het Europees Investeringsfonds, dat deel uitmaakt van de EIB-groep, een grotere bijdrage gaan leveren aan de verwezenlijking van de doelstellingen van de Unie dankzij zijn rol in het nieuwe Europese programma voor concurrentievermogen en innovatie alsmede dankzij de extra mogelijkheden voor het midden- en kleinbedrijf om aan fondsen te komen in het kader van het Jeremie-programma, in samenhang met de structuurfondsen.</p>
      <p sl="es">Wat betreft externe zaken is het belangrijkste kenmerk van het nieuwe mandaat van de Europese Investeringsbank dat het meer op één lijn wordt gebracht met de externe actieprioriteiten van de Unie. Zo zijn de mogelijkheden van de Bank voor actie in de Middellandse Zeelanden, middels de Europees-mediterrane investerings- en partnerschapsfaciliteit, en in de naburige landen, middels het nieuwe investeringsfonds en de tripartiete actieovereenkomst tussen de Commissie, de EIB en de EBWO uitgebreid.</p>
      <p sl="es">De EIB zal ook meer mogelijkheden hebben om op te treden in gebieden als Latijns-Amerika en Afrika. Al deze ontwikkelingen zijn opgenomen in het verslag van de heer Montoro en de Commissie ziet ze allemaal als uitermate belangrijk en positief. Ze vormen stuk voor stuk bewijs van de centrale rol die de Europese Investeringsbank speelt in het realiseren van de doelstellingen van de Unie, en de constructieve dialoog tussen het Parlement en de Bank is dan ook zeer goed nieuws.</p>
      <p sl="es">Als verantwoordelijk commissaris voor de betrekkingen met de Europese Investeringsbank, met aan het hoofd de heer Maystadt, kan ik hieraan alleen maar toevoegen dat de samenwerking uitstekend is geweest en dat ik erop vertrouw dat dat zo zal blijven. Ik ben er zeker van dat het door deze samenwerking van Parlement en Bank en van Commissie en Bank, gemakkelijker wordt onze gezamenlijke doelstellingen – die van de Commissie en het Parlement – voor de toekomst van de Europese Unie te verwezenlijken.</p>
    </intervention>
    <intervention id="4-010" speaker_id="28636" name="Péter OLAJOS" is_mep="True" mode="spoken" nationality="Hungary" birth_date="18-04-1968" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">namens de PPE-DE-Fractie. – Bedankt mijnheer de Voorzitter, aangezien dit mijn eerste bijdrage is als nieuw lid van de Begrotingscommissie. Allereerst wil ik graag de activiteiten van de Europese Investeringsbank prijzen. In de loop van 2005 hebben zij meer dan 50 procent van hun eigen leningen beschikbaar gesteld aan kleine en middelgrote ondernemingen, die twee derde van de Europese werknemers in dienst hebben. Ik hoop dat het Jeremie-programma, dat onlangs de operationele fase is ingegaan, zijn doel zal bereiken, namelijk dat vertegenwoordigers van micro-, kleine- en middelgrote ondernemingen gemakkelijker toegang krijgen tot leningen.</p>
      <p sl="hu">Ook het Jaspers-programma zal de lidstaten goed van pas komen bij de voorbereiding van grote projecten. Van de drie regio's in het Jaspers-programma waarin de twaalf nieuwe lidstaten vertegenwoordigd zijn, is tot nu toe alleen het centrum in Warschau geopend. Hopelijk zullen de andere twee regio's ook snel actief worden, al begrijp ik nog altijd niet wat het centrum van de tweede regio in Wenen te zoeken heeft, aangezien deze stad helemaal geen deel uitmaakt van het programma. In plaats daarvan had veel beter voor Boedapest, Praag of Bratislava kunnen worden gekozen, omdat deze steden geschikt zijn voor de uitvoering van de taken en de activiteiten van de regio bovendien ook daar worden ontplooid.</p>
      <p sl="hu">Wat betreft de harmonisatie van doelen op het gebied van industrie en dat van milieubescherming staat Europa er niet slecht voor, maar er is nog wel het een en ander te doen. Op zich zou het een verheugend feit kunnen worden genoemd dat 30 tot 35 procent van de bankkredieten is besteed aan projecten ter verbetering van de natuurlijke en de bebouwde omgeving, maar helaas is 60 procent van de leningen terechtgekomen bij stedelijke projecten, terwijl er nauwelijks 20 overbleef voor effectiever energiegebruik.</p>
      <p sl="hu">Voor het opheffen van de verschillen tussen de lidstaten op energiegebied is de medewerking van de banksector onontbeerlijk. Als voorbeeld wil ik graag mijn eigen land, Hongarije, noemen: volgens de statistieken van Eurostat besteedt de Hongaarse staat van alle landen in Midden- en Oost-Europa het minst aan maatregelen op het gebied van energiebesparing en effectief energiegebruik: tot 2013 is hiervoor in totaal slechts 40 miljoen euro begroot tegenover de 400 miljoen euro die jaarlijks wordt uitgegeven aan de subsidiëring van de gasprijzen. We zullen dus samen aan de slag moeten om de situatie te verbeteren. Ik wil de rapporteur tot slot van harte feliciteren.</p>
    </intervention>
    <intervention id="4-011" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">namens de PSE-Fractie . – Mijnheer de Voorzitter, mijnheer de commissaris, dames en heren, ik feliciteer de heer Montoro Romero met het uitstekende verslag dat hij ons hier vandaag heeft voorgelegd. Zoals hij zelf ook al zei, is de tekst met eenparigheid van stemmen goedgekeurd in de Commissie economische en monetaire zaken. Ik wil hier nog even nadrukkelijk onderstrepen dat het Parlement zich opnieuw positief heeft uitgesproken over de activiteiten en met name ook over het bestuursmodel van de Europese Investeringsbank (EIB).</p>
      <p sl="pt">De EIB is erin geslaagd om de kwaliteit van haar werkzaamheden te vergroten door zowel de transparantie van haar activiteiten als haar openheid en loyaliteit aan de andere instellingen, en met name het Europees Parlement, te versterken. De EIB verbindt zich er regelmatig toe de kwaliteit van haar diensten aan te scherpen en nieuwe tussentijdse doelstellingen na te streven als onderdeel van haar kerntaak. Zij is er steeds in geslaagd om deze strategische streefdoelen na te komen. Wij vertrouwen erop dat zij ook deze keer de suggesties en aanbevelingen uit ons verslag ter harte zal nemen.</p>
      <p sl="pt">In deze context is het bijzonder belangrijk dat de financiële activiteiten van de bank gericht blijven op het ondersteunen van projecten ter bevordering van de energie-efficiëntie en het ontwikkelen van hernieuwbare energiebronnen, waarbij zelfs nog hogere doelstellingen moeten worden nagestreefd. Tevens moet de steun voor economische activiteiten buiten de Europese Unie, met name in Afrika, Latijns-Amerika en de geassocieerde landen in het Middellandse Zeegebied, aanzienlijk worden opgetrokken.</p>
      <p sl="pt">Zoals in het verslag terecht wordt benadrukt, kan en mag de EIB niet concurreren met particuliere intermediaire financiële instellingen wanneer deze bereid en in staat zijn om projecten te bekostigen. Het is evenwel van essentieel belang dat de instelling zich houdt aan de doelstellingen van de strategie van Lissabon inzake groei en werkgelegenheid en de bijbehorende specifieke, praktische verantwoordelijkheden nakomt.</p>
      <p sl="pt">Daarom is het van vitaal belang dat prioriteit wordt gegeven aan activiteiten op het gebied van de financiering van infrastructuurprojecten en de ondersteuning van de kwetsbaarste productiesectoren, namelijk de duizenden kleine en middelgrote ondernemingen die thans op de Europese markt actief zijn en vele banen scheppen. Een van de kerntaken van de Europese Unie is het bevorderen van de economische en sociale integratie. Als financiële instelling van de Unie is voor de EIB een beslissende rol weggelegd bij de verwezenlijking van deze doelstelling. Dat zijn wellicht de belangrijkste boodschappen die het Parlement in dit geval kan en moet uitdragen, aangezien de steun voor de activiteiten van de bank en de beoordeling van de kwaliteit van haar werkzaamheden ook deze keer niet ter discussie staan.</p>
    </intervention>
    <intervention id="4-012" speaker_id="28243" name="Jorgo CHATZIMARKAKIS" is_mep="True" mode="spoken" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">namens de ALDE-Fractie. – Mijnheer de Voorzitter, allereerst wil ook ik de rapporteur graag van harte feliciteren met zijn uitstekende verslag, dat in de Commissie economische en monetaire zaken door een brede meerderheid is gesteund. Ik wil echter ook de president van de Europese Investeringsbank (EIB), die hier vandaag aanwezig is, feliciteren. U vertegenwoordigt de grootste investeringbank ter wereld. U heeft als bank een zeer goede reputatie en de EU mag er trots op zijn dat zij via de EIB op mondiaal niveau een belangrijke rol kan spelen. Dat is mede te danken aan u, president Maystadt, en aan uw communicatieve rol, die ook op politiek vlak doorwerkt.</p>
      <p sl="de">Als rapporteur voor het kaderprogramma voor concurrentievermogen en innovatie – het belangrijkste programma voor concurrentievermogen en innovatie in Europa – heb ik kunnen constateren hoe cruciaal de rol van de Europese Investeringsbank op het gebied van innovatie is. Met het Jaspers- en Jeremie-programma heeft u nu ook nog nieuwe instrumenten in het leven geroepen waarmee de innovatie daadwerkelijk bevorderd kan worden.</p>
      <p sl="de">Met de Risk Sharing Finance Facility – ik moet helaas deze Engelse term gebruiken – heeft u ook een centrale rol gespeeld bij het tot stand brengen van een compromis over de begroting. Dank ook daarvoor. Zonder uw bijdrage hadden wij namelijk onze begroting nooit kunnen aannemen.</p>
      <p sl="de">Ik wil daarnaast echter wel opmerken dat er ook op het terrein van cohesie meer aandacht aan innovatie besteed zou moeten worden, en dat geldt ook voor mijn collega's uit de mediterrane landen. Als wij die cohesie slechts ondersteunen, brengt ons dat niet dichter bij het verwezenlijken van de Lissabonstrategie, die immers op innovatie is gebaseerd. Wij moeten er bij elk project voortdurend op letten dat het thema innovatie centraal staat.</p>
      <p sl="de">De EIB zou ook alternatieve opties in overweging moeten nemen. Ik denk daarbij bijvoorbeeld aan de octrooien. Ten opzichte van Amerika beschikken wij hier in Europa over bijzonder weinig octrooien. Wij hebben ook zeer dure octrooien in vergelijking met de Chinezen. Bij het financieren van octrooien voor kleine en middelgrote ondernemingen (KMO's) zou de Europese Investeringsbank een centrale rol kunnen spelen. Onlangs hadden wij over dit onderwerp een conferentie waar ook de EIB via het Europees Investeringsfonds vertegenwoordigd was. De EIB en het Investeringsfonds waren net als het Parlement zeer positief over deze optie, maar de Commissie staat hier nog enigszins terughoudend tegenover. Wij zullen echter van deze optie gebruik moeten maken als wij de innovatie bij KMO's meer willen stimuleren.</p>
      <p sl="de">Dan het belangrijke thema "energie". Het doet mij bijzonder deugd dat de Europese Investeringsbank nu al een prominente rol speelt bij een kwestie die in de komende jaren van eminent belang zal zijn. De EIB ondersteunt immers talloze projecten op dit vlak, met name met betrekking tot pijpleidingen. Uw rol zal ook in de toekomst van belang zijn aangezien wij onze energiestrategie uitsluitend kunnen realiseren wanneer de EIB op dit gebied een actieve en toonaangevende rol blijft spelen,</p>
      <p sl="de">Staat u mij toe om nader in te gaan op de projecten buiten de Europese Unie. De rapporteur doet een oproep om de financiële middelen voor Latijns-Amerika te verhogen. Dat is echter niet voldoende. Wij moeten de EIB de mogelijkheid verschaffen om overal ter wereld waar strategische Europese projecten worden uitgevoerd, ook aan de financiering van die projecten bij te dragen. Ik denk daarbij bijvoorbeeld aan de luchthaven van Peking. Een dergelijke aanpak is voor ons Europeanen van doorslaggevende betekenis. De Europese Investeringsbank dient als oriëntatiepunt te fungeren in het Europese ondersteuningslandschap en daar moet u voor zorgen, mijnheer Maystadt. Daarnaast dienen de verantwoordelijkheden van de EIB en de Europese Bank voor Wederopbouw en Ontwikkeling (Bank van de Raad van Europa) duidelijk afgebakend te worden.</p>
    </intervention>
    <intervention id="4-013" speaker_id="26828" name="Guntars KRASTS" is_mep="True" mode="spoken" nationality="Latvia" birth_date="16-10-1957" birth_place="Rīga" p_group="Union for Europe of the Nations Group - Vice" m_state="LV">
      <p sl="lv">namens de UEN-Fractie. – Ik wil graag mijn waardering uitspreken voor de grondige evaluatie die de rapporteur in het verslag geeft van de rol van de Europese Investeringsbank als de financiële instelling van de Europese Unie voor het bereiken van de doelen van Europa. De bestaansreden van de bank is het bevorderen van de handel. Er dienen zich nieuwe mogelijkheden en taken aan voor de bank in het kader van het energiebeleid van de Europese Unie en de strategie van Lissabon met betrekking tot groei en werkgelegenheid, en dan met name de werkgelegenheid, want op dat terrein is geen financiële steun uitgetrokken voor de voorgestelde taken. Het besluit van de EIB om in haar beleid voor de financiering van projecten de aandacht te verleggen van kwantiteit naar kwaliteit, juich ik toe; dit zal weliswaar meer onderzoekswerk vergen, maar het zal absoluut beter zijn voor de ontwikkeling van een concurrerend bedrijfsleven. De weigering van de bank om te participeren in de financiering van het omstreden gaspijpleidingproject in de Oostzee kan worden beschouwd als een weloverwogen besluit om niet betrokken te raken bij projecten die de solidariteit in het Europese energiebeleid aantasten. De opdracht van de EIB is en blijft het bevorderen van de economische en sociale samenhang van de Europese Unie. Wat die economische en sociale samenhang betreft, sluit ik mij aan bij het in dit verslag gedane verzoek aan de bank om zich te concentreren op de minst ontwikkelde regio's – de regio’s van doelstelling 1. De bank heeft dit bij de tenuitvoerlegging van haar leningenbeleid niet altijd gedaan. De activiteiten van de EIB ter bevordering van de aansluiting van de minst ontwikkelde regio's bij de kenniseconomie en haar inspanning om financiële instrumenten te ontwikkelen die kunnen worden gebruikt ter ondersteuning van kleine en middelgrote ondernemingen, verdienen in het bijzonder onze steun. Ik ben blij dat de bank de rol van financiële katalysator voor de financiering van de communicatienetwerken van Europa op zich heeft genomen. De EIB zal bij uitstek een grote rol spelen bij het aantrekken van privaat kapitaal voor de financiering van koppelingen tussen grensoverschrijdende energienetwerken waar de ingewikkelde financieringsprocedure het aantrekken van privaat kapitaal bemoeilijkt. Tegelijkertijd zou de bank een groter aandeel kunnen hebben in het aantrekken van privaat kapitaal voor uiteenlopende investeringsprojecten, door betere mogelijkheden te bieden voor het beoordelen van investeringen in verband met projecten waarin zij participeert of voornemens is te participeren. De ontwikkeling van de structuur van de bank is niet helemaal gelijk opgegaan gegaan met het uitbreidingsproces van de Europese Unie en de EIB heeft, zoals in het verslag wordt aangegeven, geen permanente vertegenwoordiging in het Oostzeegebied. Ik steun het in het verslag gedane verzoek aan de bank om haar communicatiebeleid te verbeteren en de belangrijkste informatie op haar website te vertalen in alle talen van de EU-lidstaten. Dank u wel.</p>
    </intervention>
    <intervention id="4-014" speaker_id="4384" name="Alain LIPIETZ" is_mep="True" mode="spoken" nationality="France" birth_date="19-09-1947" birth_place="Charenton" p_group="Group of the Greens/European Free Alliance" m_state="FR">
      <p sl="fr">namens de Verts/ALE-Fractie. – Mijnheer de Voorzitter, het is ons een bijzonder groot genoegen om ons opnieuw bezig te houden met dit jaarverslag, dat onze commissie dit jaar zonder problemen met eenparigheid van stemmen kon goedkeuren. Alle grote fracties stemden voor en de rapporteur, de heer Montoro, stond zeer open voor alle suggesties, ook de onze. Uit de eenparigheid binnen onze commissie blijkt wel hoe diep tevreden het Europees Parlement is met de manier waarop de EIB zich jegens ons heeft opgesteld sinds 1999, toen ik de eer had als eerste namens dit Parlement als rapporteur op te treden over de activiteiten van de EIB.</p>
      <p sl="fr">Gezegd kan worden dat we erin geslaagd zijn om een permanente interactie tot stand te brengen tussen onze twee instellingen en om te zorgen voor een symbiotische relatie tussen enerzijds de wensen van de afgevaardigden, die dikwijls afkomstig zijn van verenigingen en niet-gouvernementele organisaties, en anderzijds het beleid van de EIB, dat hoe langer hoe meer op één lijn is gekomen met de strategieën van Göteborg en Lissabon.</p>
      <p sl="fr">Ik kan vaststellen dat de EIB dit jaar het merendeel van de doelstellingen heeft gehaald, en daarnaast zou ik de aandacht willen vestigen op moeilijkheden die wij de EIB met onze verzoeken bezorgen. Zojuist ging het over de oliepijplijn onder de Oostzee: als wij vragen om een zo hoog mogelijke veiligheid als het gaat om duurzame ontwikkeling, moeten er inderdaad keuzen gemaakt worden tussen verschillende doelstellingen.</p>
      <p sl="fr">Er is echter nog een ander, complexer probleem: wij vragen de EIB om meer aan KMO's te lenen, en dus om operationele voorzieningen te vinden waarmee kleine ondernemingen en tussenbanken de doelstellingen die wij voor de EIB vaststellen, in de praktijk kunnen brengen.</p>
    </intervention>
    <intervention id="4-015" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">namens de GUE/NGL-Fractie. – Mijnheer de Voorzitter, mijnheer de commissaris, mijnheer Maystadt, ik ben permanent rapporteur van de Begrotingscommissie voor de leningen en garanties van de Europese Investeringsbank en wil daarom enkele opmerkingen maken.</p>
      <p sl="fi">Wij moeten beseffen dat het de primaire taak van de EIB is om kapitaal te verschaffen voor projecten in de lidstaten van de Europese Unie. De Europese Unie verstrekt leningen aan derde landen, wat beschouwd kan worden als onderdeel van haar buitenlands beleid. Daarvoor geeft de Europese Unie de EIB een algemeen mandaat met betrekking tot garanties voor leningen die aan derde landen worden gegeven. Dankzij de garantie van de Europese Unie krijgen de landen die geholpen worden leningen tegen rentepercentages die lager zijn dan op de markt. Wat betreft de opvatting in het verslag dat de leningen die aan landen in Latijns-Amerika worden verstrekt slechts een klein deel van het totaal uitmaken, wil ik erop wijzen dat het de primaire taak van de EIB is om projecten in de Europese Unie te financieren.</p>
      <p sl="fi">Toen het Parlement in december het nieuwe mandaat voor garanties voor externe leningen goedkeurde, gaf het tegelijkertijd aan dat het betrokken wilde worden bij het vaststellen van prioriteiten voor leningen. Het Parlement riep unaniem op om de rechtsgrondslag van het mandaat zodanig te wijzigen dat het de aard van de ontwikkelingshulp beter zou weergeven en tegelijkertijd het Parlement een stem zou geven bij de vaststelling van prioriteiten. De Raad was echter niet bereid de rechtsgrondslag te wijzigen. Naar de mening van de Begrotingscommissie moet het Parlement daarom een procedure inleiden tegen de Raad bij het Europees Hof van Justitie.</p>
      <p sl="fi">In het verslag van de commissie wordt aandacht besteed aan steun aan het midden- en kleinbedrijf, dat op doeltreffende wijze wordt gesteund door het Europees Investeringsfonds. Het Parlement debatteert momenteel over de verhoging van het aandelenkapitaal van dit fonds, en het ligt in de lijn der verwachting dat het Parlement het voorstel steunt en dat het aandelenkapitaal van het Investeringsfonds op de door de Commissie voorgestelde wijze wordt verhoogd. Dat betekent dat kleine en middelgrote ondernemingen meer geld krijgen, wat een antwoord is op de eisen die in dit verslag worden gesteld.</p>
    </intervention>
    <intervention id="4-016" speaker_id="28493" name="Derek Roland CLARK" is_mep="True" mode="spoken" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">namens de IND/DEM-Fractie . – Mijnheer de Voorzitter, in het verslag-Montoro Romero lees ik veel lof voor de EIB en haar werk. Helaas kan ik dat enthousiasme niet delen. Dat klinkt een beetje ondankbaar, aangezien het Verenigd Koninkrijk, dat toch niet bepaald tot de armste landen behoort, er goed vanaf lijkt te komen.</p>
      <p sl="en">In 2005 hebben we voor 3,979 miljard euro aan leningen ontvangen oftewel 9,4 procent van alle leningen voor projecten in de lidstaten. Maar eigenlijk krijgt Groot-Brittannië veel minder aan leningen dan het aan de EU betaalt. Zelfs na aftrek van de korting hebben we in 2005 3,6 miljard pond aan de Europese schatkist betaald; dat komt neer op circa 5,4 miljard euro. Dat is niet echt waar voor je geld krijgen.</p>
      <p sl="en">Tegen sommige van de gefinancierde projecten heb ik geen bezwaar, zoals het moderniseren van de East London Railway of het her en der verbeteren van het waterleidingnet. Maar het windmolenpark voor de kust van Cumbria is natuurlijk weggegooid geld.</p>
      <p sl="en">Het gaat erom dat als Groot-Brittannië geen lid van de EU was, het deze projecten zonder een beroep te doen op leningen zelf zou kunnen financieren en nog geld zou overhouden ook. We zouden er dus een stuk beter aan toe zijn als we die ellendige vlag met de twaalf sterren niet uit hoefden te steken.</p>
    </intervention>
    <intervention id="4-017" speaker_id="33986" name="Petre POPEANGĂ" is_mep="True" mode="spoken" nationality="Romania" birth_date="19-05-1944" birth_place="Leleşti-Gorj" p_group="Non" m_state="RO">
      <p sl="nl">în numele grupului ITS . – Apreciez raportul profesorului Cristobal Montoro Romero ca fiind unul remarcabil dovedind un înalt profesionalism, echidistanţă şi determinare în analiză şi prezentare. În aceiaşi termeni consider şi raportul privind activitatea desfăşurată în anul 2005 de către Banca Europeană de Investiţii pe care, îl apreciez ca fiind unul care îţi lasă, după lecturare, o stare de bine. Remarcabil este faptul că autorii s-au străduit şi au izbutit să prezinte de o manieră clară, atât activitatea desfăşurată în perioada de referinţă, cât şi programele de perspectivă menite să răspundă marilor provocări actuale cu care se confruntă Uniunea Europeană şi nu numai. Din lipsă de timp o să mă limitez doar la câteva remarci în legătură cu unul dintre aceste programe, şi anume cel referitor la promovarea coeziunii economice şi sociale în interiorul Uniunii Europene, în special în zonele puţin dezvoltate.</p>
      <p sl="nl">Un program generos, însă, fiindcă există un însă, având în vedere că raportul face referiri şi la zonele mai puţin dezvoltate ale spaţiului european, din care face parte şi România, m-aş fi aşteptat ca programul să conţină de o manieră mai concretă şi un eventual sistem de facilităţi precum termene de graţie, dobânzi încurajatoare şi altele, care să permită ţărilor din aceste zone recuperarea mai rapidă a decalajelor în vederea accelerării procesului de integrare în Uniunea Europeană.</p>
      <p sl="nl">Recent, unul dintre membrii marcanţi ai conducerii Băncii Europene de Investiţii a făcut o vizită în România unde a fost primit la toate nivelurile decizionale. Nutresc speranţa că după această vizită, paleta programelor pe care instituţia ce o conduce le va dezvolta în România va cuprinde şi altele care, împreună cu cel privind coeziunea economică şi socială vor contribui de o manieră mult mai consistentă la definitivarea şi pe această cale a procesului de implementare completă a legilor economiei de piaţă liberă şi concurenţială specifică ţărilor Uniunii Europene.</p>
    </intervention>
    <intervention id="4-018" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Mijnheer de Voorzitter, uit nederlagen kunnen vaak de beste lessen getrokken worden. Dit debat komt voor de EIB op een gunstig moment. In de afgelopen weken is immers het thema dat de volgende generatie, of beter gezegd de volgende generaties, vermoedelijk het meest zal bezighouden, eindelijk bovenaan de politieke agenda gezet: de klimaatverandering. In dit verband zou ik u willen oproepen om al uw activiteiten op dat punt te toetsen. U dient te onderzoeken of u nog steeds projecten steunt waarvan wij nu al weten dat zij uiteindelijk een negatieve uitwerking op die klimaatverandering zullen hebben. Op welke terreinen kan de EIB nog aanzienlijk meer werk verrichten? Ik denk dan uiteraard meteen aan paragraaf 6 van het onderhavige verslag, te weten het actieprogramma op energiegebied.</p>
      <p sl="de">Op energiegebied kunnen namelijk nog wezenlijke veranderingen doorgevoerd worden. U heeft nu de unieke kans om duidelijk aan te tonen dat wij ook in een Europees kader projecten kunnen ondersteunen die op de langere termijn zijn gericht. Hernieuwbare energie is bijvoorbeeld een oneindig groot aandachtgebied en dat geldt ook voor het vervoer. Dat betekent wel dat de EIB nu al duidelijk kenbaar moet maken dat zij op dit punt tijdig het licht heeft gezien zodat er over tien tot vijftien jaar gezegd kan worden: toentertijd heeft de Investeringsbank inderdaad al leningen verstrekt vanuit een toekomstgericht perspectief.</p>
      <p sl="de">Daarmee kom ik bij de paragrafen 19 en 21 van het onderhavige verslag. Ik roep u op ervoor te zorgen dat het geld ook daadwerkelijk bij de eindontvangers terechtkomt en het niet wegsijpelt of bij de intermediaire banken blijft hangen. Ik verzoek u ook om meer aandacht aan het milieubeleidskader te besteden. Overigens ben ik van mening dat wij minder EU-bureaucratie en meer democratie nodig hebben.</p>
    </intervention>
    <intervention id="4-019" speaker_id="4483" name="Ieke van den BURG" is_mep="True" mode="spoken" nationality="Netherlands" birth_date="06-03-1952" birth_place="Apeldoorn" p_group="Socialist Group in the European Parliament" m_state="NL">
      <p sl="en">Mijnheer de Voorzitter, een minuut is niet erg lang en ik zal deze vooral gebruiken om twee mensen te feliciteren. Ten eerste de rapporteur, de heer Montoro Romero, wiens verslag wij volledig ondersteunen. Ik hoop dan ook dat hij inziet dat de drie aanvullende amendementen die wij hebben ingediend, aanvullingen zijn en geen kritiek op zijn verslag vormen. Dit geldt met name voor amendement 2 dat ging over het huidige probleem wat betreft het combineren van EIB-fondsen met middelen die onder de staatssteunregels vallen. Dat probleem verdient mijns inziens aangepakt te worden. Ik hoop daarom dat deze amendementen aangenomen worden.</p>
      <p sl="en">De rest van mijn minuut zal ik gebruiken om de heer Maystadt te feliciteren, niet alleen met zijn goede werk binnen de EIB, maar ook met de stijging in middelen die hij onlangs uit de brand heeft weten te slepen. Ik hoop echt dat de risicobeoordelingen en de controles die gebaseerd zijn op de moderne Bazel II-regels, correct uitgevoerd kunnen worden. Ik denk dat we in een toekomstig verslag op dit onderwerp terug zullen komen.</p>
    </intervention>
    <intervention id="4-020" speaker_id="28285" name="Margarita STARKEVIČIŪTĖ" is_mep="True" mode="spoken" nationality="Lithuania" birth_date="15-03-1956" birth_place="Jeniseiskas" p_group="Group of the Alliance of Liberals and Democrats for Europe" m_state="LT">
      <p sl="lt">Ik wil mij aansluiten bij de opmerkingen van mijn collega's over de constructieve samenwerking tussen de Europese Investeringsbank en het Europees Parlement bij het oplossen van problemen. De belangrijkste uitdaging voor ons allen is de modernisering van de interne markt van een uitgebreid Europa. Mijns inziens is op de interne markt van Europa het tegenwoordig veel gebruikte economische begrip "overgangseconomie" van toepassing. Dergelijke economieën worden gekenmerkt door onzekerheden, risico's, nieuwe uitdagingen en een snel veranderende situatie. Daarom denk ik dat de EIB doortastender moet optreden in het aanbieden van nieuwe financiële instrumenten. Ik zou erop willen aandringen dat de bank zowel wat leningen als wat investeringen betreft een dergelijke koers vaart, met name in niet-eurolanden.</p>
      <p sl="lt">Een ander aspect dat voor "overgangseconomieën" van belang is – weet ik uit ervaring – is dat het noodzakelijk is om marktdeelnemers te leren hoe ze deze instrumenten moeten gebruiken. Heel wat projecten – uitstekende projecten – blijven van financiering verstoken, doordat men er simpelweg geen weet van heeft. Ik zou graag het bekende Jeremie-project voor kleine ondernemingen willen noemen, evenals de projecten Jaspers en Jessica. Deze zullen alleen effectief zijn als de EIB, die veel informatie heeft vergaard, deze informatie deelt en voldoende aandacht besteed aan technische ondersteuning. Misschien is de grote afstand tot de bank, waardoor haar optreden via vertegenwoordigers in de regio's loopt, er debet aan dat haar bijdrage niet wordt opgemerkt op het niveau van de gewone burger, de kleine onderneming of de kleine stad. Ik hoop dat de EIB de gelegenheid te baat zal nemen om haar oplossingen toegankelijker te maken voor individuele burgers en regio's.</p>
      <a text="(Applaus)"/>
    </intervention>
    <intervention id="4-021" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">Mijnheer de Voorzitter, de rapporteur heeft de activiteiten van de Europese Investeringsbank in 2005 positief beoordeeld. Ik ben het volledig met hem eens. De bank spant zich reeds geruime tijd in om haar projecten in overeenstemming met de Lissabonstrategie uit te voeren. Ik ben er bijgevolg van overtuigd dat de positieve resultaten van deze projecten al in de nabije toekomst merkbaar zullen zijn. Toch zou ik een aantal kanttekeningen willen plaatsen bij de activiteiten van de EIB.</p>
      <p sl="pl">Ten eerste zou ik erop willen wijzen dat de belangrijkste taak van de EIB bestaat in het bevorderen van de economische en sociale samenhang tussen de lidstaten van de Europese Unie. Met het oog hierop zou een aanzienlijk gedeelte van de middelen van de EIB naar de armste regio's van de Europese Unie moeten gaan. De rapporteur merkt echter terecht op dat dit de voorbije vier jaar, en dus ook in 2005, niet het geval was. De leningactiviteiten van de bank waren grotendeels gericht op de zogenaamde regio's van doelstelling 2 en niet op de economisch minder ontwikkelde regio's van doelstelling 1.</p>
      <p sl="pl">Ten tweede is de EIB sterk geneigd om de regio's in het zuiden van de Unie veel actiever te ondersteunen dan de regio's in het oosten. Hetzelfde geldt voor landen die geen lid zijn van de Europese Unie. De bank kan terecht trots zijn op de talrijke projecten die ze in het kader van het nabuurschapsbeleid met de landen aan de Middellandse Zee heeft gerealiseerd. Jammer genoeg heb ik op de website van de EIB geen enkel project teruggevonden dat deel uitmaakt van de grotere nabuurschap met de landen ten oosten van de Europese Unie.</p>
      <p sl="pl">Mijn laatste opmerking betreft de beoordeling van de doeltreffendheid van de projecten van de Europese Investeringsbank. Naar mijn mening is het zonneklaar dat de bank een ex-post-evaluatie zou moeten uitvoeren van de resultaten die ze heeft behaald, uitgedrukt in termen van economische groei en nieuwe banen. Ik sluit me aan bij de rapporteur die stelt dat het nuttig zou zijn om de informatie over mislukte projecten te publiceren en te analyseren. Op basis daarvan zouden indicatoren kunnen worden vastgesteld die de bank als leidraad kan gebruiken bij haar toekomstige beslissingen over de tenuitvoerlegging van nieuwe projecten.</p>
    </intervention>
    <intervention id="4-022" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="fr">Mijnheer de Voorzitter, omdat ik maar een minuutje spreektijd heb zal ik me concentreren op de energieproblematiek.</p>
      <p sl="fr">Ik denk dat de EIB ons kan helpen om op Europees niveau weer enige geloofwaardigheid terug te krijgen, maar dan moeten we ophouden in vaagheden te blijven steken als het om duurzame energie en energie-efficiëntie gaat.</p>
      <p sl="fr">Ik stel u voor om op de top in maart vier concrete initiatieven te presenteren. Ten eerste een aanmerkelijk Europees fonds voor het renoveren van de Europese woningen, want de helft van het Europese gas wordt verbruikt voor het verwarmen van huizen, en die zijn dikwijls slecht geïsoleerd. Ten tweede een fonds om de modernisering van de straatverlichting in Europa te financieren, waarmee in slechts drie jaar zes tot acht vervuilende kolencentrales kunnen worden vervangen. Ten derde een fonds voor de Europese grote steden, waaruit deze investeringen kunnen doen in het openbaar vervoer, want als we ons beleid voor de grote steden niet veranderen, zullen we het Europees vervoersbeleid niet kunnen veranderen. En ten vierde de deelname van de EIB aan projecten om de Noordzee, waar nu alles om gas en olie draait, tot een zee te maken voor offshoreactiviteiten en vervolgens voor zee-energie.</p>
      <p sl="fr">U heeft er de middelen voor. Helpt u ons om de Europese burgers weer hoop te geven.</p>
    </intervention>
    <intervention id="4-023" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">Voorzitter, ik wil het hebben over de Chinese investeringsactiviteiten in Afrika. Die vragen om een debat over de voorwaarden voor leningen die de Europese Investeringsbank verstrekt. De heer Maystadt constateerde in november vorig jaar terecht dat dit een groot vraagstuk is waar de internationale financiële gemeenschap op moet reageren. Concurrentie op voorwaarden voor leningen is een onwenselijke zaak. Uiteindelijk zullen alle voorwaarden dan worden bijgesteld tot een minimum, tenminste als er op de terreinen van democratie en mensenrechten nog voorwaarden zijn overgebleven.</p>
      <p sl="nl">Ziet de EIB kans om met de internationale financiële gemeenschap druk uit te oefenen op China? Ook in Chinees kredietbeleid ten aanzien van Afrika behoort de aandacht voor mensenrechten en democratie niet onderschikt te worden gemaakt aan economisch gewin op korte termijn. Terwijl het Europees Parlement zich in een resolutie over de betrekkingen met China krachtig uitspreekt voor vrijheid en mensenrechten, zouden we onze geloofwaardigheid verliezen als we deze eisen niet ook als voorwaarden blijven stellen voor kredieten in de Afrikaanse landen.</p>
    </intervention>
    <intervention id="4-024" speaker_id="28295" name="Antolín SÁNCHEZ PRESEDO" is_mep="True" mode="spoken" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">De EIB is bij het Verdrag van Rome opgericht als financiële instelling voor de verwezenlijking van gemeenschappelijke doelstellingen.</p>
      <p sl="es">In dat opzicht beantwoordt het initiatief "Innovatie 2010" aan de doelstelling van de Lissabonstrategie om van Europa een kenniseconomie te maken door middel van activiteiten op verschillende gebieden, in het bijzonder de vorming van menselijk kapitaal.</p>
      <p sl="es">In het jaar 2005 is er voor 2,3 miljard euro aan leningen verstrekt op het gebied van onderwijs en opleiding. In het amendement dat ik in de commissie heb ingediend, heb ik erop aangedrongen de financiering van onderwijsprojecten niet te beperken tot uitsluitend het hoger onderwijs, maar uit te breiden naar andere gebieden.</p>
      <p sl="es">De innovatiecultuur moet doordringen tot alle niveaus van het Europese onderwijs en alle burgers van de Unie bereiken, en dat moet al in de kindertijd beginnen. Het is bijvoorbeeld goed dat er financiële ondersteuning bestaat voor proefprojecten in het basisonderwijs.</p>
      <p sl="es">Ik bedank de rapporteur, de heer Montoro, voor het feit dat hij deze aspecten heeft overgenomen, voor de inhoud van zijn verslag en voor de bereikte consensus.</p>
    </intervention>
    <intervention id="4-025" speaker_id="photo_generic" name="Philippe Maystadt" is_mep="True" mode="spoken">
      <p sl="fr">president van de Europese Investeringsbank . Mijnheer de Voorzitter, staat u mij toe om allereerst uw rapporteur, de heer Montoro Romero, te bedanken voor zijn zeer grondige analyse van de activiteiten van de Europese Investeringsbank. De heer Montoro Romero heeft zich met veel persoonlijke inzet van zijn taak gekweten: hij is bij de EIB op bezoek gekomen, hij heeft veel vragen gesteld en hij heeft samen met zijn collega's een verslag afgeleverd dat doordringt tot de kern van de strategische prioriteiten van de EIB.</p>
      <p sl="fr">Deze strategische prioriteiten worden uitstekend samengevat in de ontwerpresolutie en ik kan u zeggen dat de EIB de aanbevelingen die in dit voorstel zijn vervat zonder voorbehoud kan aanvaarden. Wat betreft de prioriteiten die worden behandeld in de paragrafen 2 tot en met 10 van de ontwerpresolutie: wij zullen met onze activiteiten de voorgestelde richtsnoeren volgen, ook op energiegebied. Hier werd door meerdere sprekers terecht de aandacht op gevestigd en ik kan u zeggen dat we in het Business plan voor de komende drie jaar besloten hebben om voor minstens 4 miljard euro per jaar aan leningen te verstrekken voor projecten die verband houden met energie, waarvan minstens 800 miljoen voor hernieuwbare energiebronnen.</p>
      <p sl="fr">Daarnaast hebben wij voor onszelf de volgende regel gesteld, ook al zal het misschien niet gemakkelijk zijn om ons eraan te houden: wij streven ernaar dat ten minste de helft van de nieuwe energieopwekkingscapaciteiten waarvoor aan ons om financiering wordt gevraagd, verband houdt met hernieuwbare energiebronnen.</p>
      <p sl="fr">Een andere hoofdlijn van onze activiteiten op energiegebied zal natuurlijk bestaan in de verbetering van de energie-efficiency. Ik heb kennis genomen van de zeer concrete voorstellen van de heer Turmes en ik kan hem zeggen dat we in diverse lidstaten al renovatieprogramma's voor sociale woningen financieren, om zo de energie-efficiency te verbeteren, en dat we uiteraard bereid zijn onze activiteiten op dat terrein, dat – zoals u zelf al zei – van levensbelang is voor onze toekomst, uit te breiden.</p>
      <p sl="fr">Nog steeds wat betreft de aanbevelingen uit het eerste deel van de ontwerpresolutie: daarin wordt verwezen naar de vertegenwoordiging van de EIB in de Oostzeeregio en de heer Krats heeft de aandacht gevestigd op dat punt. Ik kan hem bevestigen dat de EIB het principebesluit heeft genomen een kantoor in die regio te openen. De betreffende lidstaten zijn daar op dit moment mee bezig en zodra zij een overeenkomst hebben bereikt zullen wij dat kantoor openen.</p>
      <p sl="fr">Wat betreft de externe kantoren van de EIB, stelde de heer Olajos een vraag over de nieuwe kantoren in de regio's die in het bijzonder betrokken zijn bij het programma Jaspers. We hebben besloten om drie nieuwe kantoren te openen: het eerste, in Warschau, is al geopend; de twee andere, in Boekarest en Wenen, zullen de komende maanden geopend worden. De heer Olajos vroeg waarom de keuze op Wenen is gevallen. Hij noemde een aantal andere mogelijkheden: Boedapest, Praag, Bratislava. Dat de keuze op Wenen is gevallen, is omdat de betreffende lidstaten het niet eens konden worden en dat Wenen daarom als compromis uit de bus kwam.</p>
      <p sl="fr">Om meer systematisch terug te komen op de verschillende vormen van samenwerking met de Commissie die commissaris Almunia noemde, zou ik willen zeggen dat er drie belangrijke nieuwe initiatieven zijn: het programma Jeremie, een hoogst origineel programma om structuurfondsen om te vormen tot duurzame financieringsinstrumenten; het programma Jaspers, dat ik zonet al noemde, dat een vorm van technische bijstand behelst voor het identificeren en voorbereiden van grote projecten die kunnen worden gefinancierd uit de structuurfondsen; en ten slotte het programma Jessica voor stadsvernieuwing.</p>
      <p sl="fr">Bovendien hebben we, eveneens met de Commissie, een nieuw garantiefonds opgezet voor de financiering van de trans-Europese netwerken, evenals een voorziening voor onderzoek. De heer Chatzimarkakis verwees hiernaar en deze voorziening maakt deel uit van de nieuwe financiële instrumenten waarop mevrouw Starkevičiūtė aandrong. Dit is maar een van de vele voorbeelden van innovaties op dit terrein. Nogmaals, hiermee zouden we samen met de Commissie een hefboomeffect moeten kunnen uitoefenen om de financieringen voor onderzoek en innovatie aanmerkelijk te verhogen.</p>
      <p sl="fr">Tot slot hebben velen van u gewezen op de potentiële rol van het Europees Investeringsfonds. Dit fonds zal nog verder worden uitgebreid ter ondersteuning van kleine en middelgrote ondernemingen, dankzij een verhoging van het kapitaal die op dit moment in voorbereiding is, alsook dankzij een extra krediet van een miljard euro via het kaderprogramma voor concurrentievermogen en innovatie waarmee innovatieve financiële producten kunnen worden geïntroduceerd, met name ten gunste van startende kleine ondernemingen.</p>
      <p sl="fr">Tot zover, mijnheer de Voorzitter, de opmerkingen die ik wilde maken. Ik kan u hoe dan ook bevestigen dat wij, na de ontwerpresolutie zeer aandachtig te hebben gelezen, bereid zijn de aanbevelingen die erin zijn vervat, ten uitvoer te leggen. Bovendien zijn we, als het Parlement dat wenst, bereid om over een jaar een verslag op te stellen over de stand van zaken in verband met de tenuitvoerlegging van deze aanbevelingen.</p>
    </intervention>
    <intervention id="4-026" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Het debat is gesloten.</p>
      <p sl="nl">De stemming vindt om 12.00 uur plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="4-027" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ten eerste ben ik blij met het uitstekende verslag van mijn Spaanse collega Cristobal Montoro Romero over het jaarverslag van de Europese Investeringsbank (EIB).</p>
      <p sl="fr">Ik steun zijn voorstellen om de rol van onze publieke bank te versterken, ten behoeve van een beter functioneren van de interne markt en een grotere externe rol van de Unie. Ik betreur dat er zo weinig plaats wordt ingeruimd voor de financiële aspecten, met name de redenen waarom de lidstaten hun bijdrage aan het kapitaal, voor een bedrag van 155 miljard euro, niet vrij hebben gelaten. Deze situatie leidt tot een evident gebrek aan kapitaal en daarmee tot een gebrek aan armslag.</p>
      <p sl="fr">De EIB heeft haar uitstekende AAA-rating enkel te danken aan het feit dat haar aandeelhouders de 27 lidstaten van de Europese Unie zijn en dat zij voor een zeer aanzienlijk aantal van haar financiële verplichtingen kan profiteren van Gemeenschapsgaranties.</p>
      <p sl="fr">Wat dat laatste betreft, begrijp ik niet waarom deze Gemeenschapsgarantie niet altijd op transparante wijze wordt terugbetaald, terwijl transparantie toch een doelstelling van de bank is, waarmee deze in het verslag van het Parlement wordt gecomplimenteerd. Bestudering van de vrijwillige vaststelling voor de EIB van het solvabiliteitsratio (Bazel II), de toegepaste methode en de aan deze ratio ten grondslag liggende aggregaten zal beslist interessant zijn.</p>
    </intervention>
  </section>
  <section id="creitem4" title="4. Energieprijsstijging (debat)">
    <intervention id="4-029" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Aan de orde is het verslag (A6-0001/2007) van Manuel António dos Santos, namens de Commissie economische en monetaire zaken, over de macro-economische gevolgen van de energieprijsstijging (2006/2247(INI)).</p>
    </intervention>
    <intervention id="4-030" speaker_id="21918" name="Manuel dos SANTOS" is_mep="True" mode="spoken" role="rapporteur" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">In de eerste plaats wil ik alle leden van de Commissie economische en monetaire zaken en ook de rapporteurs voor advies van de commissies die zich over dit verslag hebben uitgesproken bedanken voor hun steun en hun waardevolle bijdragen. Dank ook aan de heer Almunia voor de herhaalde aanmoedigingen die wij van hem hebben ontvangen.</p>
      <p sl="pt">Dames en heren, wij hebben de voorzitter van de Commissie hier onlangs in het Parlement horen verklaren dat Europa met betrekking tot het energiebeleid niet de pretentie kan hebben op het wereldtoneel met één stem te spreken als het niet bij machte is om binnen de Europese Unie met 27 stemmen te spreken. Dat is wellicht ook de belangrijkste boodschap die in dit verslag vervat zit. De boodschap heeft overigens een duidelijke ontvanger, namelijk de Europese Raad en de lidstaten, en een duidelijke uitzenddatum, namelijk de voorjaarstop die op 8 en 9 maart in Brussel zal worden gehouden. Daarom is de tijd aangebroken om alle intentieverklaringen te laten voor wat ze zijn en de daad bij het woord te voegen. Als die stap nu niet gezet wordt, zal hij nooit gezet worden.</p>
      <p sl="pt">Dit is duidelijk geen geschikt moment om de aard, de oorzaken en de gevolgen van de diverse energiecrises die wij hebben gekend in detail te analyseren. In het verslag wordt uitvoerig op deze kwestie ingegaan en zelfs al zou dat niet het geval zijn, dan nog zouden wij ons de kenmerken kunnen herinneren van elk van de vier oliecrises waaraan de Europese Unie in de laatste vijftig jaar het hoofd heeft moeten bieden. Het is duidelijk dat de huidige situatie uit zowel het oogpunt van het nieuwe economische paradigma – dat als "globalisering" bestempeld kan worden – als in politiek en strategisch opzicht – waar de term "afwezigheid van multilateralisme" van toepassing is – sterk verschilt van de stand van zaken halverwege de vorige eeuw. Daarom juist moeten wij blijk geven van de nodige intelligentie en bescheidenheid, en erkennen dat verschillende problemen ook verschillende oplossingen vereisen en dat de ingewikkeldste problemen de meest ambitieuze en radicale oplossingen vergen.</p>
      <p sl="pt">Het valt niet te ontkennen dat de turbulentie op de energiemarkten en de volatiliteit van de prijzen geleid hebben tot een tragere economische groei en grotere prijsstijgingen. Evenzo staat het buiten kijf dat deze ongunstige ontwikkeling nog verergerd werd door intensieve speculatie met betrekking tot de prijs van grondstoffen in de energiesector. Het spreekt vanzelf dat sterk geïntegreerde economische ruimten, zoals de Europese Unie gelukkig is, op de korte termijn in staat zijn om schokken te absorberen en hun hoofddoelstellingen te verwezenlijken door passend economisch beleid ten uitvoer te leggen. Anderzijds lijdt het geen twijfel dat de vertraging van de groei en het verlies van concurrentiekracht onvermijdelijk een negatieve weerslag hebben op het aantal nieuwe banen dat wordt gecreëerd. Bovendien kunnen de banen die nu niet gecreëerd worden niet gecompenseerd worden door banen die in de toekomst zullen ontstaan.</p>
      <p sl="pt">De Europese Unie bestaat uit lidstaten met verschillende groeipercentages en productiestructuren, hetgeen resulteert in sterk uiteenlopende afhankelijkheidsniveaus. De specifieke moeilijkheden van sommige lidstaten komen in elk geval bovenop de algemene problemen en zij moeten gedragen worden door de gehele economische en politieke ruimte waarvan de betreffende lidstaten deel uitmaken.</p>
      <p sl="pt">De Commissie heeft ons gewaarschuwd voor een resultaat dat onvermijdelijk is, tenzij er onmiddellijk maatregelen worden genomen: in 2030 zal de afhankelijkheid van Europa in de energiesector een onhoudbaar niveau bereiken. Wij weten allemaal dat deze afhankelijkheid een prijs heeft, niet alleen uit economisch oogpunt maar ook op het gebied van de politieke en strategische betrekkingen die zich in de komende jaren zullen consolideren.</p>
      <p sl="pt">Daarom is het energievraagstuk van essentieel belang voor de toekomst van Europa. Het gaat hier bovenal om een politieke kwestie die politieke oplossingen en verplichtingen op Europees niveau vereist. Zelfs de meer technische zaken, zoals de ontdekking en ontwikkeling van nieuwe alternatieven en de tenuitvoerlegging van onderling met elkaar verbonden regelgevingsystemen, kunnen slechts op succesvolle wijze worden aangepakt als een supranationaal perspectief wordt gehanteerd. Alleen op die manier is het mogelijk om de enorme financiële middelen te mobiliseren die nodig zijn voor onderzoek en ontwikkeling.</p>
      <p sl="pt">Daarom is het raadzaam dat de Unie via haar instellingen een breed debat over deze kwestie aanzwengelt om de belangstelling te wekken van de economische actoren, de vertegenwoordigende organisaties van de sector en de burgers. Vervolgens moet zij een beoordeling uitvoeren van de reële effecten van het gebruik van de verschillende energiebronnen en mogelijke combinaties daarvan op de economische groei, de milieubescherming en de vermindering van de negatieve impact op de klimaatverandering.</p>
      <p sl="pt">Uit recente ontwikkelingen is gebleken dat de lidstaten in deze fase niet bij machte zijn om de bestaande problemen in hun eentje aan te pakken. Zoals de Commissie suggereert, is er een passend gemeenschappelijk Europees energiebeleid nodig. Voor de totstandkoming van een dergelijk beleid zijn wij evenwel volkomen aangewezen op de politieke wil van de Raad. Zoals wij weten, is de Europese Unie niet alleen gevaarlijk afhankelijk van de energie die zij invoert, maar heeft zij bovendien als geheel ook geen garanties dat zij over de nodige energie zal beschikken om de doelstellingen van groei en welzijn van de burgers te kunnen verwezenlijken.</p>
      <p sl="pt">Binnen de Europese ruimte kunnen tal van maatregelen worden genomen, bijvoorbeeld op het gebied van energiebesparing, energie-efficiëntie, diversificatie van energiebronnen en bescherming van het milieu. Het hoofddoel kan echter slechts bereikt worden via een dialoog met alle andere delen van de wereld, met zowel regio's die voornamelijk energie produceren als met gebieden die steeds meer energie verbruiken. In het buitenlands beleid van de Europese Unie voor deze nieuwe eeuw moet de energiedimensie prioriteit krijgen. Om die doelstelling te kunnen verwezenlijken, moet het beleid gebaseerd worden op drie essentiële assen: solidariteit met de Europese Unie en haar fundamentele beginselen en waarden, solidariteit met de ontwikkelingslanden en solidariteit met de milieudimensie van de wereld waarin wij leven en zonder welke wij niet kunnen overleven.</p>
      <p sl="pt">Door dit verslag aan te nemen, komt het Parlement –zoals het overigens al eerder heeft gedaan – zijn plicht na en drukt het zijn wil uit om actie te ondernemen op een terrein dat van fundamenteel belang is voor het welzijn van de burgers, alle moeilijkheden ten spijt. Wij hopen dat de voorjaarstop van de staatshoofden en regeringsleiders gekenmerkt zal worden door vooruitgang en niet beperkt zal blijven tot goedbedoelde verklaringen die geen oplossing bieden voor de huidige problemen en alleen maar dienen om problemen te scheppen en te laten liggen voor de toekomst.</p>
    </intervention>
    <intervention id="4-031" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. – Ik wil allereerst de heer Dos Santos en de Commissie economische en monetaire zaken bedanken voor dit verslag.</p>
      <p sl="es">Het is inhoudelijk een zeer compleet verslag en het komt op een goed moment, namelijk aan de vooravond van de Europese Raad van 8 maart, waar een breed pakket aan maatregelen op het gebied van energie zal worden besproken dat in januari door de Commissie is aangenomen.</p>
      <p sl="es">Onderdeel van dat pakket is een voorstel voor een allesomvattende Europese strategie waarmee we de uitdaging kunnen aangaan om de energietoevoer te garanderen en tegelijkertijd de klimaatverandering te bestrijden.</p>
      <p sl="es">Het feit dat de olieprijzen in de afgelopen weken en maanden weer licht zijn gedaald ten opzichte van het maximumniveau van bijna tachtig dollar per vat dat afgelopen zomer werd bereikt tijdens de crisis in Libanon, doet niets af aan de belangrijkste conclusies en aanbevelingen uit het verslag.</p>
      <p sl="es">In die conclusies en aanbevelingen, wordt de nadruk gelegd op de structurele factoren die hebben geleid tot de recente of huidige prijsniveaus. Deze factoren zullen ongetwijfeld een rol blijven spelen.</p>
      <p sl="es">Gezien de groei- en inflatiecijfers voor het jaar 2006, die onlangs bekend zijn geworden, is het echter de moeite waard om te wijzen op de goede prestaties van de Europese economie in het licht van de volatiliteit en de stijging van de olieprijzen tijdens dit afgelopen jaar.</p>
      <p sl="es">Ik deel de zorgen die in het verslag naar voren worden gebracht over de gevolgen van de prijsstijgingen, maar het is ook zo dat die gevolgen in de afgelopen maanden minder groot waren dan we hadden gevreesd en dan zij waren in eerdere perioden waarin er sprake was van forse stijgingen van de olieprijzen.</p>
      <p sl="es">Ik wil dit nadrukkelijk onderstrepen. Het sluit aan bij het debat dat we gisteren in dit Parlement hebben gevoerd over de verslagen van de heren Bullmann en Andersson. Het is veelzeggend dat op het moment dat de Europese Raad over een energiestrategie, een strategie voor de bestrijding van de klimaatverandering en de Lissabonstrategie gaat praten, onze economieën in Europa net een periode van sterke stijgingen van de olieprijzen hebben doorgemaakt en tegelijkertijd de economische groei hebben zien versnellen zonder dat de inflatie een zorgwekkend niveau heeft bereikt.</p>
      <p sl="es">Dat is geen toeval, zoals ik hier gisteren al heb kunnen opmerken, maar het resultaat van de inspanningen die we de afgelopen jaren hebben verricht om de markten voor goederen, diensten, kapitaal en arbeid in Europa efficiënter te laten werken. Daarnaast is dit, afgezien van de cyclische component van de huidige economische ontwikkelingen, het resultaat van de positieve resultaten die langzamerhand worden geboekt dankzij de structurele hervormingen die al zijn doorgevoerd en dankzij de consolidatie van de begroting die de afgelopen jaren heeft plaatsgevonden.</p>
      <p sl="es">Deze boodschap moet op een heldere wijze aan de burgers worden overgebracht, zodat zij de offers die we tot nu toe van hen hebben gevraagd op de juiste waarde kunnen schatten, en zij bovendien de offers die nog van hen gevraagd zullen worden beter zullen begrijpen en gemakkelijker zullen accepteren, opdat de verbeteringen die we nu al beginnen te zien een structureel karakter krijgen en we met meer vertrouwen naar de toekomst kunnen kijken.</p>
      <p sl="es">Maar nogmaals, het beter presteren van de economie doet niets af aan het verslag en aan de conclusies en aanbevelingen uit het verslag van de heer Dos Santos, zeker niet als het gaat om de werking van de energiemarkt en de effecten van het energieverbruik op de klimaatverandering.</p>
      <p sl="es">Er is een hele serie feiten die we niet kunnen negeren, zoals bijvoorbeeld het feit dat de energietoevoer in Europa wordt bepaald door geopolitieke factoren die we niet volledig kunnen beheersen. En bijvoorbeeld het feit dat het geringe aantal koppelingen tussen onze energienetwerken voor gas en elektriciteit ons kwetsbaarder maakt voor die geopolitieke factoren en voor problemen met de toevoer zoals we die deze winter en vorige winter hebben gezien.</p>
      <p sl="es">En bijvoorbeeld het feit dat dat geringe aantal koppelingen, in combinatie met andere factoren met een nationaal karakter, het ontstaan van een echte interne energiemarkt onmogelijk maakt. Dat is nadelig voor de consumenten, die meer geld moeten betalen voor hun energie, energie van mindere kwaliteit ontvangen en minder zekerheid hebben dat die energie geleverd wordt tegen een aanvaardbare prijs en van een aanvaardbare kwaliteit is.</p>
      <p sl="es">Een ander voorbeeld is dat de hoeveelheid CO2 die we in de atmosfeer blijven uitstoten het broeikaseffect en de gevolgen daarvan in termen van klimaatverandering versterkt.</p>
      <p sl="es">Het antwoord op de problemen en uitdagingen waarop het verslag betrekking heeft en waarvan ik zojuist enkele elementen heb opgesomd, is in mijn optiek in hoge mate te vinden in de voorstellen die zijn opgenomen in het energiepakket dat de Commissie afgelopen januari heeft aangenomen en dat een van de belangrijkste onderwerpen zal zijn tijdens de Europese Raad van 8 en 9 maart.</p>
      <p sl="es">Onze voorstellen hebben betrekking op zowel economische als op milieuaspecten, op zekerheid in verband met onze energieafhankelijkheid, en op een efficiënt gebruik van energie. In dit opzicht beantwoorden ze, mijns inziens, in essentie aan de overwegingen en aanbevelingen uit het verslag van de heer Dos Santos.</p>
      <p sl="es">Nu moeten we alleen nog de stap maken van debat naar actie. De burgers kennen inmiddels de uitdagingen waarvoor we staan. Nu moeten de staatshoofden en regeringsleiders tijdens de komende Europese Raad de noodzakelijke politieke impuls geven aan de ontwikkeling van een echte Europese energiestrategie, zoals de Commissie die in haar voorstellen heeft geschetst en waar dit Parlement in het verslag van vandaag en in andere verslagen en resoluties bij herhaling om heeft gevraagd.</p>
    </intervention>
    <intervention id="4-033" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">rapporteur voor advies van de Commissie industrie, onderzoek en energie . – Mevrouw de Voorzitter, ik wil de heer Dos Santos bedanken voor zijn verslag. Namens de Commissie industrie, onderzoek en energie juich ik de toegenomen belangstelling voor deze onderwerpen toe, maar laten we voorzichtig omgaan met pogingen om alle kwesties op het gebied van energie in dit verslag op te lossen. Zoals ik het heb begrepen, gaat het hoofdzakelijk over olieprijzen en volatiliteit.</p>
      <p sl="en">Ten eerste wil ik wijzen op het precedent, de olieprijsschok in de jaren zeventig, toen een aanzienlijke reële prijsstijging een grote uitwerking had op de economie. De financiële wereldmarkten wisten die veranderingen echter op te vangen en de recessionaire effecten bleken van betrekkelijk korte duur. In verhouding zijn de reële prijsstijgingen vandaag de dag lang niet zo groot en zouden ons daarom niet zoveel zorgen hoeven baren.</p>
      <p sl="en">Wat nieuw is, zijn de verschillende aanbieders op de markt en met name Rusland en het Russische beleid ter zake. Ik heb veel vertrouwen in de markten. Ik denk dat ze wel om zullen weten te gaan met de veranderingen in de vraag in de nabije toekomst. Dat is echter de zeer korte termijn en onze zorgen moeten uitgaan naar de voorzieningszekerheid, dus of er voldoende energie wordt aangevoerd, van binnen Europa of van daarbuiten. Ook moeten we ons zorgen maken over de voorraden die op raken en over het duurzaamheidsvraagstuk, met het oog op de klimaatverandering en onze uitstoot. Dat zijn belangrijke onderwerpen en we moeten voor ogen houden dat we wel degelijk alternatieven voor olie hebben, maar dat we die nog verder moeten ontwikkelen voordat ze op de markt kunnen worden gebracht.</p>
      <p sl="en">Ik zou zeer voorzichtig zijn met pogingen om de omvang van de olievoorraden te verhogen van 90 tot 120 consumptiedagen. Ik denk niet dat die 30 dagen extra, veel verschil zullen maken. Tijdens de vorige zittingsperiode heeft dit Parlement in groten getale tegen een voorstel van de Commissie met dezelfde strekking gestemd. Ik vraag me af of de vrees voor prijsschommelingen echt ons belangrijkste punt van zorg is.</p>
    </intervention>
    <intervention id="4-034" speaker_id="1222" name="Karsten Friedrich HOPPENSTEDT" is_mep="True" mode="spoken" nationality="Germany" birth_date="06-04-1937" birth_place="Osnabrück" p_group="Group of the European People's Party (Christian Democrats) and European Democrats" m_state="DE">
      <p sl="de">namens de PPE-DE-Fractie. – Mevrouw de Voorzitter, dames en heren, de stijging van de olieprijs, met name in 2006, heeft uiteraard tot prijsstijgingen geleid die niet bevorderlijk zijn voor de economische opleving van Europa. Dat staat buiten kijf. Het gaat echter onmiskenbaar te ver om nu te zeggen dat er van een recessie sprake is, zoals de rapporteur ons graag zou willen doen geloven.</p>
      <p sl="de">Dit verslag is inmiddels een jaar oud. Ik wil de heer Dos Santos van harte bedanken dat hij onze opmerkingen heeft meegenomen in het verslag dat thans ter tafel ligt. Dat betekent dat alle meningsverschillen uit de weg zijn geruimd en dat wij praktijkgericht te werk zijn gegaan.</p>
      <p sl="de">Bij dit onderwerp bestaat geen behoefte aan een verhit debat, maar aan een zakelijke analyse. Een stijging van de olieprijzen heeft natuurlijk ook tot een bepaalde verhoging van de productiekosten geleid. Het is echter niet juist om dan ook maar meteen te beweren dat het concurrentievermogen direct afhankelijk is van de energieprijzen. De commissaris heeft immers zojuist gezegd dat de prijzen van fossiele brandstoffen wereldwijd ook zijn gestegen. Dat betekent dat de concurrentie last heeft gehad van eenzelfde prijsdruk.</p>
      <p sl="de">De olieprijzen worden in Amerikaanse dollars berekend. In dit verband ben ik dan ook een groot voorstander van de voorzichtige, maar waakzame koers van de Europese Centrale Bank. Er mag niet uit het oog worden verloren dat een stijgende olieprijs tot winstvooruitzichten leidt voor de olieproducerende bedrijven. Dat leidt vervolgens weer tot meer exploratiegebieden, een toenemend aanbod aan olie en uiteindelijk tot dalende prijzen. Dat is ook wat er het afgelopen half jaar is gebeurd. Als de situatie in Irak vreedzamer was, de onzekerheden in Iran zouden zijn weggenomen, en er olie uit de Kaspische Zee beschikbaar zou zijn, zou de situatie op de middellange termijn er beter uitzien.</p>
      <p sl="de">Hoe kunnen wij in de toekomst voor een betere energievoorziening zorgen? Daarover zal binnenkort gediscussieerd worden – daar zullen wij ons ook in mengen – en daaraan kan een zakelijke analyse een nuttige bijdrage leveren. Wij weten dat Europa sterk afhankelijk is van fossiele brandstoffen, brandstoffen die in Europa niet veel voorkomen. Daarom zou de ontwikkeling van hernieuwbare energiebronnen wenselijk zijn. Een ontwikkeling van die hernieuwbare energiebronnen tegen elke prijs heeft echter dezelfde negatieve effecten als stijgende olieprijzen, omdat de eindverbruiker voor de kosten van deze nieuwe technologieën zal opdraaien. Tegelijkertijd komt de staatskas in de lidstaten dan geld tekort op andere gebieden.</p>
      <p sl="de">Om de hernieuwbare energievoorziening concurrerender en verkoopbaar te maken, zijn meer investeringen in onderzoek en ontwikkeling noodzakelijk. Met betrekking tot het energievraagstuk is dat de enige manier om onze Europese economie te stimuleren. Staat u mij toe om nog een aanvullende opmerking over de middellange termijn te maken: op die middellange termijn zal de situatie in China duidelijker worden. Gezien de ontwikkeling van de Chinese economie, met name in de auto-industrie, zal China in 2030 net zo veel energie voor auto's nodig hebben als er op dit moment wordt geproduceerd. Dat betekent dat wij nieuwe technische mogelijkheden nodig hebben.</p>
    </intervention>
    <intervention id="4-035" speaker_id="28121" name="Joseph MUSCAT" is_mep="True" mode="spoken" nationality="Malta" birth_date="22-01-1974" birth_place="Pietà" p_group="Socialist Group in the European Parliament" m_state="MT">
      <p sl="mt">namens de PSE-Fractie. – Ik hoop dat wij met ons debat van vandaag niet bijdragen aan de opwarming van de atmosfeer door de uitstoot van gebakken lucht, maar dat we juist met oplossingen zullen komen. Ik ben van mening dat het verslag-Dos Santos de juiste richting aangeeft. Uiteraard moeten wij ons concentreren op de economische problemen, maar het voornaamste punt dat ik wil onderstrepen is dat deze economische problemen uiteindelijk leiden tot sociale problemen. Voor veel landen heeft deze crisis met betrekking tot de olieprijs uiteindelijk geleid tot een grotere financiële last op de zwakste schouders. Als voorbeeld wil ik Malta noemen, waar gebrek aan planning van de kant van de autoriteiten heeft geleid tot een toeslag van 45 procent op de water- en stroomrekeningen. Ik ben ook van mening dat we buiten de bestaande hokjes moeten gaan denken en verder moeten kijken dan het kader waarin we tot nog toe opgesloten zaten. Deze nieuwe prijzen hebben geleid tot bepaalde oplossingen die tot voor kort economisch gezien nergens op sloegen. Maar nu slaan ze wel ergens op, en we dienen er meer aandacht aan te besteden dan voorheen. Daarom moeten wij ons concentreren op de oorzaak van het probleem en niet zozeer op de gevolgen ervan. Dank u wel.</p>
    </intervention>
    <intervention id="4-036" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">namens de ALDE-Fractie . – Mevrouw de Voorzitter, dames en heren, de recente energieprijsstijging heeft een onverwachte omvang bereikt. De stijgende energieprijs wordt nog verder opgedreven door de toegenomen behoefte aan energiebronnen van nieuwe belangrijke marktdeelnemers en met name China. Daar komt bij dat energiebronnen duurder worden door hogere productiekosten en de geopolitieke instabiliteit in olie-exporterende regio's. Bovendien is ook het Russische beleid om energie als instrument te gebruiken voor het uitoefenen van economische en politieke druk op zijn handelspartners, van invloed op de stijgende kosten. Dit jaar zijn de wereldwijde olieprijzen met bijna 15 procent gestegen. Naast de factoren die ik al noemde, waren ook het OPEC-besluit om de olieproductie te beperken en het onverwacht koude weer in de VS van invloed.</p>
      <p sl="lt">Zoals in het verslag wordt vermeld, hebben de stijgingen van de energieprijs, als externe factor, negatieve gevolgen gehad voor de economieën van verschillende EU-landen, zowel in de eurozone als onder de nieuwe lidstaten. Mijn eigen land, Litouwen, heeft een economie die sterk afhankelijk is van de invoer van energie. Als gevolg van een onverwachte energieprijsstijging overschreed het het inflatiecriterium van Maastricht met 0,07 procent, waardoor het niet mocht toetreden tot de eurozone per begin dit jaar, zoals het gehoopt had. Prijsstijgingen voor energiebronnen zijn niet echt voorspelbaar, maar zullen wel tot gevolg hebben dat de kandidaten voor toetreding tot de eurozone langer zullen moeten wachten.</p>
      <p sl="lt">Kunnen we enkel toekijken terwijl de stijgende energieprijzen de EU-economie beïnvloeden of moeten we er conclusies aan verbinden? Als de prijsstijgingen plotseling en onverwacht waren, en objectief konden worden vastgesteld, waarom krijgen dan alleen de lidstaten de schuld van de gevolgen? Europa begon pas te praten over een gemeenschappelijk energiebeleid na de crisis tussen Oekraïne en Rusland van 2006. Het aardgas- en olieconflict tussen Wit-Rusland en Rusland begin dit jaar lijkt voorlopig te zijn opgelost.</p>
      <p sl="lt">Ik ben blij dat in het verslag een heel hoofdstuk wordt uitgetrokken om Europa aan te sporen om nu in actie te komen en te investeren in innovatie, energie-infrastructuur, duurzame vormen van energie, technologieplatformen en de overgang op schone energie. Gezien de energiesituatie in de EU en in de wereld, en gezien het feit dat niet alleen de prijzen maar ook de invloed op de klimaatverandering ons zorgen baart, zouden we het mijns inziens ook moeten hebben over het gebruik van veilige kernenergie. We vieren dit jaar immers ook het vijftigjarig bestaan van Euratom.</p>
      <p sl="lt">In de Litouwse versie van het verslag staat dat wordt aangedrongen op de invoering van een energiemarkt voor Europa zelf en het Middellandse Zeegebied. Wat is "Europa zelf"? Wat is er gebeurd met het nabuurschapsbeleid, dat niet alleen samenwerking omvat met de mediterrane landen, maar ook met de oosterburen van de EU? Waarom onderhandelt de Europese Unie met Rusland, om te proberen een nieuw samenwerkingsverdrag tussen de EU en Rusland te sluiten? Wijzen we de Russische olie en het Russische aardgas af omdat we geen gemeenschappelijke EU-energiemarkt hebben? Ik denk dat de nieuwe oostelijke EU-lidstaten de beperkte blik van de rapporteur onaanvaardbaar zullen vinden.</p>
    </intervention>
    <intervention id="4-037" speaker_id="4384" name="Alain LIPIETZ" is_mep="True" mode="spoken" nationality="France" birth_date="19-09-1947" birth_place="Charenton" p_group="Group of the Greens/European Free Alliance" m_state="FR">
      <p sl="fr">namens de Verts/ALE-Fractie . – Mevrouw de Voorzitter, ik denk dat er enerzijds een sterke overeenstemming bestaat over de structurele aard van de energieprijsstijging. Wat dat betreft ben ik blij met de bijdrage van de Commissie industrie, onderzoek en energie, die haar standpunt buitengewoon helder heeft verwoord en die de Commissie economische en monetaire zaken heeft gesteund.</p>
      <p sl="fr">Waar we het echter over oneens zijn, ook binnen de Commissie economische en monetaire zaken, is over het speculatieve aspect dat aan dit structuurfonds is toegevoegd. In dat opzicht ben ik het volkomen eens met hetgeen mevrouw Budreikaitė heeft gezegd en ik hoop zij haar fractiegenoten ertoe kan bewegen om het amendement waarin de speculatieve component van de volatiliteit van de energieprijs wordt bestreden, in te trekken. Het minste wat we moeten doen is de speculatieve component van de energieprijsstijgingen wegnemen en dat kunnen we ook.</p>
      <p sl="fr">Desondanks moeten we ons bewust zijn van de buitengewoon ernstige gevolgen van de structurele stijging van de olieprijs. Er is een bepaalde grassoort bezig de wereld te veroveren, namelijk de Afrikaanse palm, een graangewas dat bestemd is voor de productie van biobrandstoffen of biodiesel, en dit zal leiden tot een koppeling tussen de voedselprijs en de energieprijs. Dat is een onaanvaardbaar risico dat we niet mogen lopen.</p>
      <p sl="fr">Al jaren vragen wij ons af hoe we kunnen vermijden dat arbeiders getroffen worden door indirecte effecten van de olieprijs op de kosten van het levensonderhoud. Als het beleid inzake de ontwikkeling van biobrandstoffen zeer ongelukkigerwijs zou leiden tot concurrentie met het beleid inzake de voedselproductie, dan zou dit zeker tot gevolg hebben dat die koppeling er komt en dat zou de grootst mogelijke ramp zijn.</p>
    </intervention>
    <intervention id="4-038" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">namens de IND/DEM-Fractie . – Mevrouw de Voorzitter, mijnheer de commissaris, waarom gebruiken we nog steeds olie om onze auto's te laten rijden en onze huizen te verwarmen? De vraag naar olie stijgt wereldwijd, de stabiliteit in het Midden-Oosten gaat achteruit, met name nu er in Iran mogelijk een oorlog dreigt en het zoeken naar olie steeds moeilijker en duurder wordt, omdat de grootste olievelden uitgeput raken. Waarom reserveren we olie dan niet voor onmisbare dingen als bepaalde kunststoffen of vliegtuigbrandstof en gebruiken we geen duurzame alternatieven voor vervoer, verwarming, elektriciteitsopwekking en andere toepassingen waarbij vervanging mogelijk is?</p>
      <p sl="en">We zullen uiteindelijk toch wel op het punt aanbelanden dat we onze olie daarvoor reserveren, maar zullen we dat vrijwillig en met een vooruitziende blik doen of omdat de prijzen ons daartoe dwingen? Wat zal de doorslag geven? Het antwoord zal afhangen van hoe we onderzoek en ontwikkeling in Europa ondersteunen en hoe we de Europese productie van alternatieve brandstoffen naar een hoger plan tillen, niet van de manier waarop we alternatieve oliebronnen in andere landen weten te vinden.</p>
      <p sl="en">Aangezien in Ierland suikerbedrijven gesloten en om zeep geholpen worden in plaats van dat ze omgebouwd worden tot ethanolfabrieken, heb ik er niet veel vertrouwen in dat we serieus werk maken van de omschakeling naar alternatieven voor olie.</p>
    </intervention>
    <intervention id="4-039" speaker_id="28325" name="Sylwester CHRUSZCZ" is_mep="True" mode="spoken" nationality="Poland" birth_date="22-08-1972" birth_place="Głogów" p_group="Independence/Democracy Group" m_state="PL">
      <p sl="pl">Mevrouw de Voorzitter, tijdens dit debat over energieprijzen en energiezekerheid mogen we niet uit het oog verliezen dat de hoge brandstofprijzen niet enkel het resultaat zijn van de wereldwijde stijging van de vraag naar olie, maar eveneens van de situatie in het Midden-Oosten en de oorlog in Irak. Mijn partij, de Liga van Poolse Gezinnen, was van meet af aan gekant tegen die oorlog. Veel gezinnen en huishoudens in Europa ondervinden nu de negatieve gevolgen van de hoge energieprijzen. Het vooruitzicht van aanhoudende hoge prijzen in de nabije toekomst heeft daarenboven al tot fundamentele economische veranderingen geleid.</p>
      <p sl="pl">Het voorstel om vanaf 2012 de in de EU geldende minimumaccijnzen op diesel te verhogen, is eveneens een reden tot bezorgdheid. Dit soort maatregelen en de harmonisatie van bepalingen, kenmerkend voor de Europese bureaucratie, dragen niet bij tot de versterking van het Europese concurrentievermogen. Ze zorgen er evenmin voor dat de ongelijkheden tussen de verschillende Europese landen verdwijnen. In plaats van zich bezig te houden met het opdrijven van de prijzen, zou de Europese Commissie zich beter kunnen concentreren op het bevorderen van alternatieve energiebronnen, energiebesparende technologieën en hernieuwbare energiebronnen. Daarnaast zou ze belangrijke inspanningen moeten leveren om de energiezekerheid in heel Europa te verbeteren.</p>
    </intervention>
    <intervention id="4-040" speaker_id="23816" name="András GYÜRK" is_mep="True" mode="spoken" nationality="Hungary" m_state="HU">
      <p sl="hu">In verband met het verslag van mijn collega de heer Dos Santos, wil ik graag uw aandacht vestigen op een van de heikele punten van het Europese energiebeleid. Tijdens de discussies die momenteel worden gevoerd over het Europese energiebeleid, is vaak sprake van een nobel doel dat ook in het verslag aan de orde komt: binnen enkele jaren moet de Europese Unie haar interne energiemarkt hebben voltooid. Om dit te bereiken, is het echter onontbeerlijk dat er op de markten van de individuele lidstaten sprake is van een gezonde en eerlijke concurrentie.</p>
      <p sl="hu">Helaas blijkt uit de onlangs gehouden sectorevaluatie van de Europese Commissie echter dat de Europese energiemarkt vandaag de dag is opgebouwd uit te sterk gecentraliseerde nationale markten. De oude monopolisten spelen ook nu nog vaak een dusdanig dominante rol dat zij de prijzen dicteren of op zijn minst in grote mate beïnvloeden.</p>
      <p sl="hu">In Hongarije sloten overheidsmonopolist MVM NV en de nieuw geprivatiseerde producenten van elektrische energie in de jaren negentig langetermijnovereenkomsten over de inkoop van stroom. Deze overeenkomsten lopen tussen 2010 en 2020 af en dekken ongeveer 80 procent van de Hongaarse markt wat betreft de productie van elektrische energie, waardoor de liberalisering van de markt ernstig belemmerd wordt en de consumentenprijzen onredelijk hoog blijven. De prijs die MVM voor de in de contracten vastgelegde energie betaalt, lijkt voor de meeste energiecentrales namelijk aanzienlijker hoger te liggen dan de groothandelsprijs die MVM zou betalen als de centrales met elkaar zouden moeten concurreren. De wettelijke bepaling die nieuwe onderhandelingen over de overeenkomsten voorschrijft, heeft tot nu toe geen enkel resultaat opgeleverd en zodoende zorgt het niet naar behoren functioneren van de energiemarkt nog altijd voor grote nadelen voor consumenten.</p>
      <p sl="hu">Dames en heren, een echte interne energiemarkt is van fundamenteel belang om de doelstellingen van het Europese energiebeleid te kunnen verwezenlijken. Een concurrerende markt vermindert de kosten voor burgers en bedrijven, stimuleert efficiënt energiegebruik en investeringen en draagt er verder toe bij dat de voorzieningszekerheid kan worden gegarandeerd. Alle lidstaten dienen de bestaande marktbelemmeringen dan ook met onmiddellijke ingang op te heffen.</p>
    </intervention>
    <intervention id="4-041" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="nl">Уважаема г-жо Председател, уважаеми г-н Комисар, уважаеми членове на Европейския парламент, обсъждаме проблем, който има изключително въздействие върху развитието на световната икономика, като особено засегнати са по-слабо развитите страни, включително новите страни-членки на Европейския съюз, чиито икономики са по-енергоемки.</p>
      <p sl="nl">Като социалисти, не можем да не подчертаем, че повишаващите се цени на енергията засилват социалните трудности и социалната несигурност сред гражданите на Съюза. Макар и с известно закъснение, Европейският съюз трябва да предприеме редица мерки в дългосрочен и в краткосрочен план, за да преодолее енергийната си зависимост, както по отношение на количествата, така и по отношение на цената на внасяната енергия и енергоносители.</p>
      <p sl="nl">Важно е да бъдат подкрепени политически и финансово големите инфраструктурни проекти, които ще диверсифицират източниците и ще увеличат входните трасета за внос на петрол и газ. Увеличаването на дела на възобновяемите източници на енергия и използването на биогорива трябва да бъде подкрепено, но процесът ще бъде бавен и подходът ни трябва да бъде много прагматичен.</p>
      <p sl="nl">Бих искал да дам пример с енергийната криза, пред която са изправени Западните Балкани. Острият недостиг на електроенергия в някои от страните е съчетан с предсрочно затваряне на два доказано безопасни ядрени реактора в България, което е необяснимо от икономическа гледна точка. Надявам се, докладът dos Santos да бъде подкрепен, защото изпълнението на предложените в него мерки ще допринесе за икономическата стабилност, социалната сигурност и външнополитическата тежест на Европейския съюз и на страните-членки.</p>
    </intervention>
    <intervention id="4-042" speaker_id="28308" name="Elisa FERREIRA" is_mep="True" mode="spoken" nationality="Portugal" birth_date="17-10-1955" birth_place="Porto" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mevrouw de Voorzitter, mijnheer de commissaris, dames en heren, de energieprijsstijging is een realiteit waaraan wij ons voor het eerst niet zullen kunnen onttrekken, temeer daar wordt verwacht dat de energieafhankelijkheid van Europa zal stijgen van de huidige 50 procent tot 71 procent in 2030. Ik ben bijzonder ingenomen met dit uitstekende initiatiefverslag en het uitmuntende werk van de rapporteur. Het verslag laat er geen enkele twijfel over bestaan: Europa moet dringend proactieve en samenhangende maatregelen nemen.</p>
      <p sl="pt">Uit het sectoronderzoek van de Commissie is gebleken dat de ontwikkeling van de interne energiemarkt geen einde heeft gemaakt aan de bestaande verstoringen. Daarom is het onontbeerlijk dat de communautaire regulering van de markt wordt verbeterd, met name wat betreft het toezicht op de huidige productie- en distributiestructuren en het versterken van de koppelingen tussen de verschillende landen. Dat zijn enkele van de voorwaarden waaraan moet worden voldaan om de efficiëntie van de energiemarkt te vergroten. Het is van fundamenteel belang dat het recente plan voor energie-efficiëntie van de Commissie wordt aangenomen, aangezien al deze kwesties daarin behandeld worden.</p>
      <p sl="pt">Ten slotte wil ik uw aandacht vragen voor enkele van de amendementen die ik op het verslag heb ingediend, met name voor die welke betrekking hebben op de energie-efficiëntie. Ik ben van oordeel dat deze moeten worden opgenomen in de gunningscriteria voor aanbestedingen, in de selectieprocedures voor de toekenning van steun uit de structuurfondsen en in het kaderprogramma voor concurrentievermogen en innovatie. Een betere energie-efficiëntie is, samen met het terugdringen van de atmosferische emissies en een grotere energieonafhankelijkheid, het beste antwoord op het probleem van de klimaatverandering.</p>
    </intervention>
    <intervention id="4-043" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. – Mevrouw de Voorzitter, ik wil alleen een paar samenvattende woorden toevoegen aan het debat over het verslag van de heer Dos Santos, dat mijns inziens een buitengewoon belangrijk en relevant debat is.</p>
      <p sl="es">We zullen zonder enige twijfel over energie blijven spreken en we zullen dat doen in directe relatie met de klimaatverandering en met de strategie die nodig is om die klimaatverandering te bestrijden. Het energiebeleid valt niet meer te scheiden van het milieubeleid. Beide zijn onderdeel van dezelfde strategie. Ik denk dat uit een debat als dat van vandaag, en uit andere debatten die we over dit onderwerp hebben gehouden en zullen houden, waarbij het debat van vandaag meer gericht was op de prijzen, terwijl in andere debatten andere belangrijke aspecten van deze strategie meer aan bod zijn gekomen, geconcludeerd kan worden dat actie op Europese schaal absoluut noodzakelijk is en er een gemeenschappelijk Europees beleid moet komen. Dat is althans mijn conclusie, en ik denk dat de meerderheid van de leden van dit Parlement deze conclusie zal delen.</p>
      <p sl="es">Dit is een terrein waarop duidelijk blijkt, tijdens onze debatten, en duidelijk zal blijken, wanneer we dat communiceren aan de burgers, dat actie op Europese schaal toegevoegde waarde zal hebben in de komende jaren en decennia. Vanuit het oogpunt van voorzieningszekerheid, vanuit het oogpunt van de duurzaamheid die van ieder energiebeleid mag worden geëist, en vanuit het oogpunt van het streven naar een groter concurrentievermogen in een omgeving waarin de energieprijzen helaas niet meer zo laag zullen worden als ze in het verleden waren, vanuit elk oogpunt is actie op Europese schaal absoluut noodzakelijk.</p>
      <p sl="es">Daarom sluit ik dit debat af, mevrouw de Voorzitter, door mij te scharen achter de oproep die velen van u hebben gedaan tot een krachtdadiger optreden, om te beginnen door de Europese Raad van komende 8 maart, en daarna door alle Europese instellingen, zodat we de doelstellingen kunnen verwezenlijken zoals die geformuleerd zijn in het verslag van de heer Dos Santos.</p>
    </intervention>
    <intervention id="4-044" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="4-045" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">Ondanks de gunstige pariteit tussen euro en dollar, blijft de energieprijsstijging een factor van instabiliteit voor de Europese economie. Er blijkt bovendien uit dat onze economie te sterk afhankelijk is van aardolie, waarvan de prijs omhoog is geschoten, terwijl die van andere energiebronnen stabiel zijn gebleven of minder zijn gestegen.</p>
      <p sl="fr">We moeten dus rekening houden met de complexiteit van de situatie en een politiek antwoord formuleren omtrent de volgende punten. Ten eerste de opkomst van Europese energiereuzen, want alleen die zullen op voet van gelijkheid kunnen onderhandelen met onze belangrijkste toeleveranciers, wat in het belang is van de lidstaten. Zij moeten langetermijncontracten kunnen blijven sluiten om hun toelevering zeker te stellen en hoge investeringen terug te verdienen. Tot slot moeten we vermijden dat we hun positie verzwakken door in alle gevallen de afscheiding van activa voor te staan ten behoeve van het concurrentievermogen op de markt, want dat is een illusie.</p>
      <p sl="fr">Het tweede punt is de bevordering van een echte energiemix op basis van duurzame energie, kernenergie, energie-efficiency en meer geld voor onderzoek naar de energie van de toekomst zoals ITER.</p>
      <p sl="fr">Vooruitlopend op het post-olietijdperk zou de Unie met dergelijk beleid concurrerend kunnen blijven en tegelijkertijd een over het geheel genomen betaalbare energievoorziening kunnen waarborgen voor haar economie.</p>
    </intervention>
  </section>
  <section id="creitem5" title="5. Uitoefening van stemrechten door aandeelhouders (debat)">
    <intervention id="4-047" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="nl">Aan de orde is het verslag (A6-0024/2007) van Klaus-Heiner Lehne, namens de Commissie juridische zaken, over het voorstel voor een richtlijn van het Europees Parlement en de Raad betreffende de uitoefening van stemrechten door aandeelhouders van ondernemingen die hun statutaire zetel in een lidstaat hebben en waarvan aandelen tot de handel op een gereglementeerde markt zijn toegelaten en tot wijziging van Richtlijn 2004/109/EG (COM(2005)0685 – C6-0003/2006 – 2005/0265(COD)).</p>
    </intervention>
    <intervention id="4-048" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Voor we met dit debat beginnen zou ik het volgende willen zeggen: ik weet dat er geen regels zijn om de volgorde van de sprekers te bepalen. Ik zou de vergadering echter willen wijzen op de ietwat vreemde situatie dat de rapporteur al zijn spreektijd heeft besteed aan het reageren op alle sprekers, bij wijze van conclusie. Als het om een wetgevingstekst gaat, is het al sinds lange tijd gebruikelijk dat de sprekers die namens de fracties het woord voeren, dit doen op volgorde van het politieke gewicht van hun fractie en niet aan het einde van het debat.</p>
      <p sl="fr">Het is aan de Commissie, die hier zeer goed vertegenwoordigd is, om hier een antwoord op te geven. Hoe het vandaag is gegaan verbaast me: als dit iets nieuws is, is men ons uitleg verschuldigd.</p>
    </intervention>
    <intervention id="4-049" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="nl">De agenda is in samenspraak met de fracties tot stand gekomen en we moeten ons er dus aan houden. Dit soort dingen kan aan bod komen als we het over ons eigen werk hebben.</p>
    </intervention>
    <intervention id="4-050" speaker_id="photo_generic" name="Joaquín Almunia" is_mep="True" mode="spoken">
      <p sl="en">lid van de Commissie . Mevrouw de Voorzitter, omdat dit punt nogal laat aan de agenda is toegevoegd, kon mijn collega McCreevy hier vandaag niet aanwezig zijn en zal ik zijn overwegingen presenteren. Om te beginnen, wil ik de Commissie juridische zaken en de Commissie economische en monetaire zaken bedanken en in het bijzonder de twee rapporteurs, de heren Lehne en Klinz, voor het uitstekende werk dat zij met betrekking tot dit dossier verricht hebben.</p>
      <p sl="en">Het compromispakket dat nu op tafel ligt, bevat een aantal zeer doelmatige oplossingen voor de vastgestelde problemen, zonder dat deze overmatig veel rompslomp met zich meebrengen. De problemen die de Commissie ertoe gebracht hebben haar voorstel in te dienen, waren eigenlijk heel eenvoudig: op dit moment krijgen aandeelhouders de informatie over algemene vergaderingen niet op tijd, worden ze, als ze willen stemmen, in een bepaalde periode voor de vergadering geconfronteerd met beperkingen wat betreft het verhandelen van hun aandelen en moeten ze vaak persoonlijk naar algemene vergaderingen gaan, zelfs als die in een andere lidstaat plaatsvinden, omdat er geen doelmatige regels zijn inzake vertegenwoordiging en stemmen op afstand. Samen met het Parlement en de Raad zijn we erin geslaagd eenvoudige oplossingen te vinden voor deze eenvoudige problemen.</p>
      <p sl="en">Daar mogen we het echter niet bij laten. In haar advies van november 2006 heeft met name de Commissie economische en monetaire zaken erop gewezen dat er ook andere punten aangepakt moeten worden, als we algemene vergaderingen echt efficiënt willen laten verlopen en het bestuur van Europese ondernemingen verder willen verbeteren.</p>
      <p sl="en">Effectenleningen zijn een onderwerp dat we onder de loep moeten nemen in de context van de toekomstige aanbeveling van de Commissie over de rechten van aandeelhouders.</p>
      <p sl="en">Een ander belangrijk onderwerp in dit verband is het verduidelijken van de rol en de plichten van financiële intermediairs. In de financiële wereld van vandaag de dag zijn beleggers sterk afhankelijk van intermediairs om hun informatie te verstrekken en stemdiensten te verlenen, als zij gebruik willen maken van hun stemrechten. Dit punt werd ook benadrukt door bepaalde delegaties in de Raad. De Commissie heeft al toegezegd deze kwestie uitgebreid te onderzoeken in de effectbeoordeling bij de toekomstige aanbeveling van de Commissie. Ik denk dat alle betrokken partijen het erover eens zijn dat dit onderwerp te belangrijk is om het te bespreken zonder dat alle beschikbare opties zijn onderzocht en zonder dat de mogelijke gevolgen volledig zijn beoordeeld.</p>
      <p sl="en">U vraagt zich misschien af waarom wij overwegen slechts een aanbeveling op te stellen om deze problemen aan te pakken. We doen dat omdat de praktische procedures die in deze context relevant zijn, zich continu ontwikkelen, mede dankzij de gestaag voortschrijdende technologie. We willen de huidige toestand niet in steen beitelen, maar genoeg speelruimte overlaten voor aanpassingen. Een aanbeveling van de Commissie zal ons die speelruimte bieden.</p>
      <p sl="en">Mijn collega McCreevy heeft daarom in een brief aan de voorzitter van de Commissie juridische zaken bevestigd dat wij van plan zijn dit onderwerp samen met andere punten mee te nemen in ons werk aan de aanbeveling. U bent het hoop ik met ons eens dat dit de juiste manier is om de bepalingen uit de ontwerprichtlijn nog effectiever in de praktijk te brengen.</p>
    </intervention>
    <intervention id="4-051" speaker_id="2224" name="Klaus-Heiner LEHNE" is_mep="True" mode="spoken" role="rapporteur" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, dames en heren, zoals de heer Almunia reeds heeft opgemerkt, gaat het hier om een bijzonder belangrijk initiatief. Het gaat namelijk om het verbreden van de Europese interne markt en daartoe behoort ook de mogelijkheid voor aandeelhouders om grensoverschrijdend hun stemrecht te kunnen uitoefenen. De Commissie juridische zaken heeft dit belangrijke initiatief met eenparigheid van stemmen aangenomen. Wij hebben in goed overleg met de Raad afgesproken dat hij ons voorstel overneemt indien de plenaire vergadering de stemmingsuitslag van de Commissie juridische zaken volgt. Dat zou beteken dat wij deze kwestie in overeenstemming met het Interinstitutioneel Akkoord van december 2003 in één lezing kunnen afronden.</p>
      <p sl="de">Een van de essentiële punten bij deze richtlijn was de vertegenwoordiging van aandeelhouders op algemene vergaderingen Dat wil zeggen dat het stemrecht niet door de aandeelhouders zelf wordt uitgeoefend, maar door intermediairs – vertegenwoordigers – of door te stemmen bij volmacht.</p>
      <p sl="de">In de Europese Unie is er op dit punt sprake van zeer uiteenlopende regelingen, deels met een zeer restrictief karakter. In het compromis dat uiteindelijk tot stand is gebracht, staat dat die vertegenwoordiging in beginsel mogelijk moet zijn, maar dat dit wel via een transparante procedure moet gebeuren. Daarnaast hebben de lidstaten bij belangenconflicten de mogelijkheid om het stemmen bij volmacht via het nationale recht te verbieden.</p>
      <p sl="de">Een tweede punt dat een grote rol heeft gespeeld is de kwestie van het recht om vragen te stellen. Het probleem bij dat recht is dat er ook hier weer zeer verschillende nationale tradities bestaan en met name dat hieraan – als gevolg van die tradities – zeer uiteenlopende juridische consequenties, beroepmogelijkheden en aanverwante zaken verbonden zijn. Dat loopt uiteen van een lidstaat waar wel vragen gesteld mogen worden, maar een antwoord daarop niet verplicht is, tot een andere lidstaat waar sprake is van een verplichting om vragen altijd correct te beantwoorden. In die laatste lidstaat kan een besluit van de algemene vergadering zelfs nietig worden verklaard indien vragen niet correct beantwoord worden.</p>
      <p sl="de">Ook hiervoor is een compromis tot stand gebracht, waarbij het recht van de aandeelhouder, de eigenaar dus, om vragen te stellen in beginsel wordt vastgelegd, maar de lidstaten wel de mogelijkheid hebben om in overeenstemming met hun rechtstraditie zinvolle aanpassingen aan te brengen. Zij mogen het recht om vragen te stellen, ook binnen bepaalde grenzen beperken, maar mogen dat recht niet principieel ter discussie stellen.</p>
      <p sl="de">Voor een aantal kwesties is uiteindelijk in het kader van deze richtlijn geen oplossing gevonden; commissaris Almunia gaf dat al aan. Dat is voor een deel ook een gevolg van de verschillen tussen de rechtsstelsels. Een voorbeeld in dit verband is de rechtsverhouding tussen de volmachtgever en de gevolmachtigde. Een dergelijk onderwerp hoort eigenlijk niet thuis in een richtlijn die betrekking heeft op het vennootschapsrecht. Daar is het overeenkomstenrecht voor. Daarom hebben de Raad en het Parlement besloten om dit onderwerp in een afzonderlijke aanbeveling en afzonderlijke wetgeving te behandelen.</p>
      <p sl="de">Dat geldt ook voor de taalkwestie. Op dit punt heeft de heer Klinz, de rapporteur voor advies van de Commissie economische en monetaire zaken, een zeer constructief voorstel gedaan, namelijk om voor die talenkwestie een soortgelijke regeling te treffen als in de transparantierichtlijn is opgenomen. Ook bij deze kwestie is echter later, na de onderhandelingen, besloten dat het beter is om hiervoor door middel van een aparte aanbeveling een stelselmatige regeling te treffen in plaats van die neer te leggen in de onderhavige specifieke tekst. Dat betekent dat deze kwestie dus ook in aparte wetgeving opgelost dient te worden.</p>
      <p sl="de">Kortom, ik constateer dat wij erin zijn geslaagd om de talloze problemen op te lossen die er waren toen wij met de behandeling van deze richtlijn begonnen. Het lijdt geen twijfel dat dit niet altijd tot volle tevredenheid is gebeurd, maar dat is normaal als er compromissen gesloten moeten worden. Aan het eind van de rit hebben echter zowel de Raad als de Commissie juridische zaken met eenparigheid van stemmen hun steun gegeven aan deze oplossing.</p>
      <p sl="de">Ik wil de rapporteur voor advies, de heer Klinz, en de schaduwrapporteurs uit de twee betrokken Parlementaire commissies, van harte bedanken. Mijn dank gaat echter ook speciaal uit naar de heer Medina van de Commissie juridische zaken, waarmee ik zeer nauw heb samengewerkt. Ook wil ik de beide voorzitters, de heer Gargani en mevrouw Berès bedanken, evenals het Oostenrijkse, Finse en Duitse voorzitterschap, omdat zij een wezenlijke bijdrage hebben geleverd aan het welslagen van deze onderneming. Tot slot, last but not least , gaat mijn dank uit naar de Europese Commissie, omdat zij op zeer nuttige wijze steun heeft verleend bij het oplossen van de problemen.</p>
    </intervention>
    <intervention id="4-052" speaker_id="28244" name="Wolf KLINZ" is_mep="True" mode="spoken" nationality="Germany" birth_date="13-09-1941" birth_place="Wien" p_group="Group of the Alliance of Liberals and Democrats for Europe" m_state="DE">
      <p sl="de">rapporteur voor advies van de Commissie economische en monetaire zaken. – Mevrouw de Voorzitter, dames en heren, het grensoverschrijdend aandelenbezit neemt toe, maar de deelname aan algemene vergaderingen door grensoverschrijdende aandeelhouders is nog steeds onbevredigend. Daar dient deze richtlijn verandering en verbetering in te brengen.</p>
      <p sl="de">Het doel van de richtlijn wordt door alle partijen verwelkomd en ondersteund. In mijn hoedanigheid van rapporteur voor advies van de Commissie economische en monetaire zaken ging ik aanvankelijk dan ook uit van relatief eenvoudige en korte onderhandelingen. De realiteit heeft mij echter uit de droom geholpen. De uiteenlopende voorschriften van de 27 lidstaten in hun nationale vennootschaps- en burgerlijk recht en de soms aanzienlijke culturele verschillen hebben de onderhandelingen tussen de Commissie, het Parlement en de Raad vertraagd en bemoeilijkt. Daardoor bleek uiteindelijk slechts een minimumharmonisatie mogelijk.</p>
      <p sl="de">Desalniettemin is er sprake van enkele zeer concrete stappen in de goede richting; de heer Lehne heeft dit zojuist ook al gezegd. De blokkering van aandelen wordt afgeschaft, de grensoverschrijdende overdracht van volmachten wordt geliberaliseerd en het gebruik van elektronische middelen wordt toegestaan. Door deze maatregelen zal het voor houders van grensoverschrijdende aandelen in de toekomst ongetwijfeld eenvoudiger zijn om hun stemrecht uit te oefenen tijdens een algemene vergadering.</p>
      <p sl="de">Over een aantal essentiële problemen kon echter nog geen overeenstemming worden bereikt; de commissaris gaf dat zojuist ook al aan. Met name de definitie van de term aandeelhouder en de rol van de intermediair in het geval van een grensoverschrijdende keten van bewaarders zijn helaas uit de richtlijn geschrapt. De kwestie van de effectenleningen, de taal die gebruikt moet worden en de speciale situatie waarin beleggingsfondsen verkeren, zijn eveneens buiten beschouwing gelaten. Juist op deze gebieden is een minimumharmonisatie hard nodig willen wij in de praktijk een echte Europese aandeelhouderscultuur tot stand brengen.</p>
      <p sl="de">Het verheugt mij echter dat de Commissie voornemens is om dit onderwerp concreet op en aan te pakken in de vorm van een aanbeveling. De overeengekomen bepalingen voorzien in een grote handelingsvrijheid voor de lidstaten. Dat betekent dat wij het gedurende vele jaren waarschijnlijk zullen moeten blijven doen met soms zeer uiteenlopende regelingen in de verschillende lidstaten.</p>
      <p sl="de">Ik hoop dat de minimumharmonisatie waarvoor nu in eerste instantie is gekozen, niet tot een verwatering van het gehele initiatief zal leiden. Pas over enkele jaren zal uit de praktijk blijken of de aanwezigheid op algemene vergaderingen inderdaad merkbaar is gestegen en of dus de hoofddoelstelling van de richtlijn verwezenlijkt kan worden. Dat zou met het oog op het bestuur van ondernemingen absoluut een groot voordeel zijn.</p>
    </intervention>
    <intervention id="4-053" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">namens de PSE-Fractie. – Mevrouw de Voorzitter, ik wil om te beginnen zeggen dat de Sociaal-democratische Fractie in het Europees Parlement vóór het voorstel van de heer Lehne zal stemmen zoals dat in de Commissie juridische zaken is gewijzigd.</p>
      <p sl="es">In de tweede plaats denk ik, hoewel ik blij ben met de aanwezigheid van commissaris Almunia, dat dit een goede gelegenheid zou zijn geweest om een persoonlijke gedachtewisseling met commissaris McCreevy te hebben, omdat, zoals duidelijk naar voren kwam in de vorige bijdragen, de beperkingen van dit voorstel voor een richtlijn vragen doen rijzen.</p>
      <p sl="es">Dit is een minimaal voorstel voor een richtlijn, dat een hele serie vragen oproept, bijvoorbeeld over de financiële intermediairs, de legitieme rechten van de aandeelhouders en het uitoefenen van stemrechten bij volmacht, oftewel het recht om te stemmen door middel van een vertegenwoordiger.</p>
      <p sl="es">In de tekst die de heer Almunia ons namens de heer McCreevy heeft voorgelezen, wordt gesproken over een toekomstige aanbeveling van de Commissie. Het lastige van aanbevelingen is echter dat ze gezien vanuit het Gemeenschapsrecht problematisch zijn.</p>
      <p sl="es">De heer Lehne heeft gezegd dat het om bepalingen uit de Verdragen gaat, maar op dit moment maken wij ons in het Europees Parlement zorgen over het overmatige gebruik van zogeheten "zacht" recht door de instellingen van de Gemeenschap, waardoor vragen rijzen over de betrouwbaarheid van het recht. Ik heb de indruk dat dit onderwerp verder besproken zal moeten worden.</p>
      <p sl="es">Ik hoop dat commissaris McCreevy in de vergaderingen met de Commissie juridische zaken en met de Commissie economische en monetaire zaken enig licht zal werpen op zijn ideeën, zodat we kunnen zien wat we kunnen doen om een bepaalde mate van zekerheid te krijgen dat we op de goede weg zitten.</p>
      <p sl="es">Wij sociaaldemocraten maken ons natuurlijk nogal zorgen over de bescherming van de rechten van aandeelhouders. We zijn bezorgd over de mogelijkheid dat financiële actoren in één grote interne markt met absolute straffeloosheid en vrijheid te werk kunnen gaan, en mijn indruk is dat dit onderwerp voor iedereen belangrijk is, zowel voor beleggers als voor spaarders, en dat het Parlement en de Commissie zich hierover moeten buigen en hierover diepgaand moeten debatteren.</p>
      <p sl="es">We zullen dus vóór het voorstel stemmen, maar ik zeg nogmaals dat ik hoop dat de heer McCreevy met ons zal kunnen debatteren over de aanpak van toekomstige wijzigingen in de juridische sfeer.</p>
    </intervention>
    <intervention id="4-054" speaker_id="28382" name="Andrzej Jan SZEJNA" is_mep="True" mode="spoken" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Mevrouw de Voorzitter, allereerst zou ik de rapporteur, de heer Lehne, willen bedanken voor al het werk dat hij heeft verricht met het oog op deze aangelegenheid die van fundamenteel belang is voor de toekomst van de Europese integratie en voor de ontwikkeling van de interne markt.</p>
      <p sl="pl">Veel burgers uit verschillende EU-lidstaten zijn in het bezit van aandelen van beursgenoteerde bedrijven die hun statutaire zetel in een andere lidstaat hebben. Zij ondervinden op dit moment grote moeilijkheden bij de uitoefening van hun stemrechten. Naarmate het Europese integratieproces versnelt en de interne markt zich verder ontwikkelt, neemt ook het aantal grensoverschrijdende kapitaalinvesteringen toe. Dat is een positief teken dat erop wijst dat de geïntegreerde financiële markten voet aan de grond krijgen in Europa. We zouden dit proces actief moeten bevorderen. Daarom verdient de aanbeveling van de Europese Commissie over de richtlijn vandaag onze steun.</p>
      <p sl="pl">Het document dat we vandaag bespreken, bevat talrijke belangrijke voorstellen die het de aandeelhouders gemakkelijker zullen maken om hun rechten uit te oefenen. Ik moet er misschien op wijzen dat het belangrijk is dat alle algemene vergaderingen lang genoeg van tevoren worden aangekondigd. Zowel de informatie over de geplande bijeenkomsten als de resultaten van de stemmingen tijdens de vergaderingen moeten daarenboven voor alle betrokken partijen gemakkelijk toegankelijk zijn. Een ander belangrijk punt is de mogelijkheid om bij volmacht te stemmen, in combinatie met de maatregelen die genomen zullen worden om het gemakkelijker te maken voor intermediairs om op te treden namens aandeelhouders. Dergelijke oplossingen zullen ervoor zorgen dat het mogelijk wordt om bepaalde vormen van aandelenblokkering een halt toe te roepen.</p>
    </intervention>
    <intervention id="4-055" speaker_id="2081" name="Peter SKINNER" is_mep="True" mode="spoken" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mevrouw de Voorzitter, ik wil de rapporteur feliciteren met zijn verslag. Wij kunnen ons allemaal achter vele essentiële onderdelen uit dit verslag scharen, met name de bescherming van de rechten van aandeelhouders en het transparant maken van het hele proces. Het is het leuk te horen dat de transparantierichtlijn vermeld wordt: daar heb ik namelijk eerder aan gewerkt. Vanuit juridisch oogpunt wordt er echter enigszins anders mee omgegaan dan in de benadering van de Commissie economische en monetaire zaken. Daar was een duidelijke meerderheid voor een aantal cruciale onderwerpen, met name het nodige onderscheid bij het omgaan met intermediairs en effectenleningen, met name wanneer aandelen gerepatrieerd werden, zodat de eigenaars konden stemmen.</p>
      <p sl="en">De timing is van cruciaal belang en het verbaast ons dan ook dat amendement 26 op artikel 7 alleen maar verwarring schept. Wat gebeurt er met die aandelen: moeten ze in bewaring gegeven, overgedragen of geregistreerd worden? Wat is de bedoeling? Er lijken daar geen specifieke vereisten vermeld te worden. Wat de verkoop van overgedragen aandelen betreft, staan er geen specifieke vereisten of verwijzingen naar vereisten in. Zou dit niet nog meer verwarring kunnen zaaien?</p>
      <p sl="en">Verder worden sommige amendementen van de Commissie economische en monetaire zaken eerlijk gezegd aangetast door wat ik het "overwegende-effect" van de Commissie juridische zaken noem en door het "briefeffect" van commissaris McCreevy, die suggereerde dat er later meer ontwikkelingen op dit terrein mogen worden verwacht. Laten we eerlijk zijn. Niemand hoort graag dat zijn amendementen gereduceerd of genegeerd kunnen worden. De Commissie economische en monetaire zaken is een gelijkwaardige speler die die rol op grond van haar mandaat kan vervullen. Ik kan alleen maar zeggen dat het proces in dat opzicht onbevredigend is geweest, wat deels de reden voor dit debat is.</p>
      <p sl="en">Ik hoop dat we in de Commissie economische en monetaire zaken met de commissaris op deze ontwerpen kunnen terugkomen om iets te doen aan bepaalde problemen die in ons advies vermeld worden.</p>
    </intervention>
    <intervention id="4-056" speaker_id="4483" name="Ieke van den BURG" is_mep="True" mode="spoken" nationality="Netherlands" birth_date="06-03-1952" birth_place="Apeldoorn" p_group="Socialist Group in the European Parliament" m_state="NL">
      <p sl="en">Mevrouw de Voorzitter, het is duidelijk dat onze fractie en vooral de leden van de Commissie economische en monetaire zaken behoorlijk kritisch zijn over de procedure. Ik zal niet herhalen wat anderen hierover al hebben gezegd, maar ik wil beklemtonen dat als we als Parlement medebeslissingsrecht hebben wat betreft dit dossier, we iedere kans moeten aangrijpen om echt een oordeel te vellen over het resultaat van de informele onderhandelingen met de Raad en de Commissie, in een medebeslissingsprocedure die waarschijnlijk al in eerste lezing tot een akkoord zal leiden.</p>
      <p sl="en">Daarom zijn wij enigszins ontstemd over het feit dat dit dossier al in deze vergadering wordt behandeld in plaats van in maart, zoals was gepland. Dan hadden we een mondelinge vraag over het onderwerp "één aandeel, één stem" kunnen bespreken met commissaris McCreevy. Ik hoop dat we die kans alsnog krijgen en dat de Commissie juridische zaken ons zal steunen bij het aanvragen van een nieuw debat met commissaris McCreevy.</p>
      <p sl="en">Wat betreft de inhoud, is het essentiële verschil tussen een aanbeveling en een wetgevingstekst precies deze medebeslissing. Commissaris McCreevy heeft in een brief aan de heer Gargani, de voorzitter van de Commissie juridische zaken, aangekondigd dat een aantal van de onderwerpen waarover wij ons zorgen maken in een aanbeveling aan bod zal komen. De laatste zin luidt als volgt: "U zult hierover worden geïnformeerd als Parlement". Dat is precies het punt dat wij maken. We willen bij dit soort onderwerpen ook medewetgever zijn. En daarom verheugt het ons bepaald niet dat een aantal van deze punten niet in het akkoord met de Raad konden worden opgenomen. Als we meer tijd hadden gehad, hadden we de Raad er misschien ook van kunnen overtuigen dat dit onderwerp, dat heel belangrijk is, in de eerste lezing, in de tweede lezing of in de bemiddeling aan de orde had kunnen komen. Dat was mijn commentaar op wat er vandaag is gebeurd.</p>
    </intervention>
    <intervention id="4-057" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mevrouw de Voorzitter, mijnheer de commissaris, het initiatief van de Commissie kwam als geroepen, maar aan de manier waarop zij haar doelstellingen heeft bepaald viel het een en ander te verbeteren.</p>
      <p sl="fr">Ik denk dat het werk waarmee wij in de Commissie economische en monetaire zaken zijn begonnen en dat, na vele discussies, geresulteerd heeft in het akkoord dat ons vandaag wordt voorgelegd, om twee redenen van belang was. In de eerste plaats was de definitie van het begrip aandeelhouder, zoals die door de Commissie werd voorgesteld, te breed. Dit bracht ons ertoe ons te wagen aan een definitie van het aandelenrecht die sterk leek op de definitie die aan de andere kant van de Atlantische Oceaan wordt toegepast, en die niet overeenkomt met onze traditionele opvatting van wat een aandeelhouder is. Ik denk dat een engere, beperktere definitie, zoals we die vandaag voorstellen, de juiste keuze is.</p>
      <p sl="fr">Het tweede punt waarop wij ertoe gebracht zijn het voorstel van de Commissie te wijzigen is het probleem van het stemmen bij volmacht. Ook op dat punt denk ik dat we, dankzij het werk dat we in de Commissie economische en monetaire zaken samen met onze rapporteur – die ik wil bedanken – hebben verricht, de nadruk hebben kunnen leggen op het bestaan van verplichte instructies in geval van een stemrecht: een verplichting om deze instructies in acht te nemen en een verplichting om deze te handhaven.</p>
      <p sl="fr">Daarom denk ik dat de Commissie, naast de kwestie van de grensoverschrijdende rechten van aandeelhouders, er goed aan zou doen om net zo aandachtig te bekijken wat van belang is in termen van het aandeelhouderschap van werknemers of de stabiliteit van aandeelhouders in bepaalde industriële situaties waarbij we, uit Europees oogpunt, de voorkeur zouden geven aan een samenhangende strategie.</p>
      <p sl="fr">Staat u mij toe, mijnheer de commissaris, dit debat aan te grijpen om u opnieuw te vragen naar het standpunt van de Commissie ten aanzien van de Verdrag van Den Haag inzake effecten. Deze vraag sluit rechtstreeks aan op de discussie die wij hier voeren. Dit Parlement heeft u gevraagd de handtekening die de Commissie onder dit verdrag heeft geplaatst, in te trekken; de debatten in de Raad zijn duidelijk niet veel verder gekomen. Ik wil u vragen, mijnheer de commissaris om de heer McCreevy hier opnieuw op aan te spreken en hem te zeggen dat dit Parlement wenst dat de Commissie haar standpunt hierover herziet en de handtekening van de Europese Unie onder dit verdrag intrekt.</p>
    </intervention>
    <intervention id="4-058" speaker_id="2224" name="Klaus-Heiner LEHNE" is_mep="True" mode="spoken" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, ik wil iedereen niet alleen voor zijn of haar bijdrage bedanken, maar ook voor de steun bij dit waarlijk gecompliceerde project. Niet alles is tot volle tevredenheid verlopen, maar dat is bij een dergelijk ingewikkeld compromis nooit het geval. Wij hebben echter een wezenlijke stap in de goede richting gezet om het voor aandeelhouders in Europa eenvoudiger te maken om hun rechten uit te oefenen. In Europa is er nooit sprake van één reuzenstap op weg naar de eindbestemming; het uiteindelijke doel wordt altijd in opeenvolgende, kleinere stapjes bereikt, en de rechten van aandeelhouders vormen hierop geen uitzondering. Daarmee wil ik graag afsluiten. Ik wil nogmaals iedereen bedanken en zal de rest van mijn spreektijd niet gebruiken.</p>
    </intervention>
    <intervention id="4-059" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
      <a text="(De vergadering wordt om 11.55 uur onderbroken en om 12.00 uur hervat)"/>
    </intervention>
  </section>
  <section id="creitem6" title="6. Stemmingen">
    <intervention id="4-062" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Aan de orde zijn de stemmingen.</p>
      <a text="(Uitslagen en nadere bijzonderheden betreffende de stemmingen: zie notulen)"/>
      <p sl="nl">Beste collega's, u dringt er altijd op aan dat we op tijd met de stemmingen beginnen, maar u hebt dat zelf in de hand! Ik wil u verzoeken te gaan zitten en uw plaatsen in te nemen.</p>
    </intervention>
  </section>
  <section id="creitem7" title="6.1. Uitoefening van stemrechten door aandeelhouders (stemming)"/>
  <section id="creitem8" title="6.2. Begrotingssteun voor ontwikkelingslanden (stemming)"/>
  <section id="creitem9" title="6.3. Illegale, niet-aangegeven en niet-gereglementeerde visserij (stemming)"/>
  <section id="creitem10" title="6.4. Landenstrategiedocumenten, Maleisië, Brazilië en Pakistan (stemming)"/>
  <section id="creitem11" title="6.5. Overeenkomst EG/Rusland inzake afgifte van visa voor kort verblijf (stemming)"/>
  <section id="creitem12" title="6.6. Overnameovereenkomst EG/Rusland (stemming)"/>
  <section id="creitem13" title="6.7. Richtsnoeren voor het werkgelegenheidsbeleid van de lidstaten (stemming)">
    <intervention id="4-072" speaker_id="1122" name="Ria OOMEN-RUIJTEN" is_mep="True" mode="spoken" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">Voorzitter, u ging eigenlijk wat snel voor mij. Ik zou van de Commissie willen weten of ze het amendement dat is ingediend, ook aanvaardt.</p>
    </intervention>
    <intervention id="4-073" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Bij wijze van uitzondering krijgt de Commissie nogmaals het woord.</p>
    </intervention>
    <intervention id="4-074" speaker_id="photo_generic" name="Ján Figel’" is_mep="True" mode="spoken">
      <p sl="en">lid van de Commissie. – Mijnheer de Voorzitter, ik denk dat de Commissie bereid is te doen wat ze kan om in de periode 2007-2008 het Parlement te raadplegen over de nieuwe richtsnoeren voor 2008 en 2010. Of hier per se minimaal vijf maanden voor nodig zullen zijn of niet, is, gegeven de interne procedures van het Parlement, geen vraag die de Commissie kan beantwoorden.</p>
    </intervention>
    <intervention id="4-075" speaker_id="1122" name="Ria OOMEN-RUIJTEN" is_mep="True" mode="spoken" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">Voorzitter, nu blijkt dat de Commissie er nog niet uit is hoeveel tijd ze aan het Parlement wil geven, zou ik, nu de eindstemming nog niet gedaan is, u willen vragen om het verslag terug te verwijzen naar de Commissie sociale zaken, zodat er nog enig overleg met de Commissie kan plaatsvinden.</p>
    </intervention>
    <intervention id="4-076" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Normaal gesproken is het aan de rapporteur om een dergelijk verzoek in te dienen. Wat is zijn standpunt in dezen?</p>
    </intervention>
    <intervention id="4-077" speaker_id="2107" name="Jan ANDERSSON" is_mep="True" mode="spoken" role="rapporteur" nationality="Sweden" birth_date="17-03-1947" birth_place="Helsingborg" p_group="Socialist Group in the European Parliament" m_state="SE">
      <p sl="sv">Nee, ik schaar mij niet achter het voorstel tot terugverwijzing. Mevrouw Oomen-Ruijten zou moeten weten dat de economische richtsnoeren niet door de Raad kunnen worden aangenomen voordat het Parlement zich erover heeft uitgesproken. Zo is het feitelijk geregeld. De Commissie, en vooral de Raad, moeten rekening houden met de standpunten van het Parlement. Dat geldt voor de richtsnoeren voor het werkgelegenheidsbeleid. De economische richtsnoeren leveren een groter probleem op, omdat er geen soortgelijke regelgeving op dat gebied bestaat.</p>
    </intervention>
  </section>
  <section id="creitem14" title="6.8. Hervorming van de gemeenschappelijke marktordening voor wijn (stemming)"/>
  <section id="creitem15" title="6.9. Terrorismebestrijding (stemming)">
    <intervention id="4-082" speaker_id="28278" name="Luis YÁÑEZ-BARNUEVO GARCÍA" is_mep="True" mode="spoken" role="rapporteur" nationality="Spain" birth_date="12-04-1943" birth_place="Coria del Río" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, we stemmen over een verslag over de externe dimensie van de bestrijding van het internationale terrorisme op de dag dat in Madrid het proces naar aanleiding van de grootste aanslag uit de geschiedenis van Europa begint.</p>
      <p sl="es">Mijnheer de Voorzitter, hier op de tribune zijn vandaag vier directe slachtoffers van deze aanslag aanwezig: Jesús Ramírez Castanedo, die ernstig gewond is geraakt bij de aanslag; Jesús Abril Escusa, die zijn zoon van negentien verloor; Isabel Casanova Ortega, die haar zoon van 22 en haar vader verloor, en Euclides Antonio Río Grajales, die ernstig gewond is geraakt bij de aanslag. Vanwege deze twee redenen zou ik graag willen dat dit Parlement hun eer bewijst.</p>
      <a text="(Het Parlement applaudisseert staand voor de slachtoffers)"/>
    </intervention>
    <intervention id="4-083" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Wij willen graag ons diepe medeleven uiten met de slachtoffers. We zullen alles in het werk stellen om er binnen de grenzen van de rechtsstaat voor te zorgen dat de daders berecht worden. We zijn solidair met de slachtoffers en hun nabestaanden, en gedenken met oprechte deelneming de gestorvenen.</p>
      <a text="(Applaus)"/>
      <p sl="nl">Vóór de stemming over amendement 19</p>
    </intervention>
    <intervention id="4-084" speaker_id="2187" name="Antonio TAJANI" is_mep="True" mode="spoken" nationality="Italy" birth_date="04-08-1953" birth_place="Roma" m_state="IT">
      <p sl="it">Mijnheer de Voorzitter, dames en heren, ik stel voor dat we na amendement 19 de tekst van dit mondeling amendement invoegen, die naar mijn mening de goedkeuring van de rapporteur wegdraagt: "gezien het recent ontdekte bestaan van zeer gevaarlijke terroristische organisaties in Frankrijk en Italië".</p>
    </intervention>
  </section>
  <section id="creitem16" title="6.10. Richtsnoeren van het economisch beleid 2007 (stemming)"/>
  <section id="creitem17" title="6.11. Situatie in Darfur (stemming)">
    <intervention id="4-089" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mijnheer de Voorzitter, ik wil u alleen maar even meedelen dat wij een mondeling amendement voorstellen op ons amendement 1. Het gaat om een toevoeging van drie woorden: "het dreigen met". De slotzin luidt derhalve als volgt:</p>
      <p sl="en">"benadrukt dat sancties tegen Sudan ook het dreigen met een olie-embargo dienen te omvatten;"</p>
    </intervention>
  </section>
  <section id="creitem18" title="6.12. Jaarverslag van de EIB over 2005 (stemming)"/>
  <section id="creitem19" title="6.13. Energieprijsstijging (stemming)">
    <intervention id="4-094" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Hiermee is de stemming beëindigd.</p>
    </intervention>
    <intervention id="4-095" speaker_id="28619" name="Tatjana ŽDANOKA" is_mep="True" mode="spoken" nationality="Latvia" birth_date="08-05-1950" birth_place="Rīga" m_state="LV">
      <p sl="en">Mijnheer de Voorzitter, ik wil graag een beroep doen op het Reglement. Aan het begin van de stemmingen hebben we gestemd over twee verslagen van mevrouw Esteves: de eerste over de overnameovereenkomst, zonder hoofdelijke stemming, en de tweede over visa voor kort verblijf, met hoofdelijke stemming. U hebt echter beide keren dezelfde titel genoemd: "het verslag over de sluiting van de overnameovereenkomst".</p>
      <p sl="en">Hierdoor is er tijdens deze stemming enige verwarring ontstaan in de Fractie De Groenen/Vrije Europese Alliantie. Ik wil het Secretariaat en de Voorzitter vragen om onze stem te controleren. We zijn voor het verslag over visa voor kort verblijf en tegen het verslag over de overname van illegale onderdanen. Ik ben bang dat de hele fractie verkeerd gestemd heeft omdat de verkeerde titel van het verslag is genoemd. Neemt u dit alstublieft in aanmerking.</p>
    </intervention>
    <intervention id="4-098" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Als dit het geval was, mevrouw Ždanoka, zal dit worden aangetekend. We zullen ernaar kijken en er een aantekening van maken in de notulen.</p>
    </intervention>
  </section>
  <section id="creitem20" title="7. Stemverklaringen">
    <intervention id="4-101" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="nl">Nu er gestemd wordt over dit verslag over de stemrechten van aandeelhouders, helaas zonder voorafgaand debat, wil ik deze gelegenheid aangrijpen om de aandacht van dit Parlement te vestigen op het schandaal van "Eurotunnel", een regelrechte zwendel die al jaren gaande is, met instemming van de achtereenvolgende, zowel socialistische als liberale Franse regeringen.</p>
      <p sl="nl">800 000 kleine aandeelhouders die nog altijd zo'n 90 procent van het kapitaal van de onderneming vertegenwoordigen, geloofden in de beloften van de ontwerpers van de tunnel, de overheid, de bankiers en de industriëlen, en investeerden zo'n 4,5 miljard euro in dit bedrijf.</p>
      <p sl="nl">Zij zijn nu geruïneerd en zullen nog verder benadeeld worden door het "reddingsplan", dat inhoudt dat de onderneming voor een appel en een ei aan niet-Europese aandeelhouders wordt verkocht en dat schuldeisers die al 8,5 miljard euro interest hebben verdiend, hun geld terugkrijgen. Dit plan is uitgewerkt zonder hen daarbij te raadplegen en wordt hen door de Parijse rechtbank van koophandel opgelegd. Hun enige keuze is om al dan niet in te gaan op een overnamebod waarmee zij voorgoed buitenspel komen te staan met betrekking tot het kapitaal en dus in de besluitvorming binnen het bedrijf, juist nu dit buitengewoon winstgevend wordt.</p>
      <p sl="nl">Dit is een schandelijke zaak en het stilzwijgen van de Franse overheid is godgeklaagd. Al met al wordt de burger hierdoor ontmoedigd om te investeren in de economie, zodat deze geheel in handen komt van de grote, staatloze financiële concerns.</p>
    </intervention>
    <intervention id="4-103" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb vóór dit verslag gestemd omdat begrotingssteun een heel goed instrument is in partnerschappen met ontwikkelingslanden, waarmee deze zeggenschap krijgen over het gebruik van ontwikkelingsgelden. Die gelden moeten echter wel op de juiste manier worden gebruikt en we moeten misbruik zien te voorkomen. Het verheugt me dat er in dit verslag suggesties worden gedaan voor duidelijk omschreven criteria.</p>
    </intervention>
    <intervention id="4-104" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Vijftig jaar! Al bijna vijftig jaar lang verrichten diverse Europese landen grote inspanningen op het gebied van ontwikkelingssamenwerking en Noord-Zuidsamenwerking. Een halve eeuw, met wisselend succes.</p>
      <p sl="fr">Waarom? Om verschillende redenen. Een daarvan hangt ermee samen dat de begunstigde landen te weinig eigen verantwoordelijkheid hebben voor de ontwikkelingsstrategieën. Om die reden heb ik voor het verslag over begrotingssteun voor ontwikkelingslanden gestemd, want die steun wordt direct door de regering van het begunstigde land beheerd. Die regering draagt dan zelf, na overleg met de Unie en uitwerking van een strategie, de verantwoordelijkheid voor de eigen ontwikkeling.</p>
      <p sl="fr">Ik weet dat dit een omstreden instrument is, met name als het gaat om de inzet ervan in kwetsbare landen met een instabiele economie en uiteraard als het niet-democratische of corrupte landen betreft.</p>
      <p sl="fr">Het kan dan ook niet overal worden toegepast. Het positieve effect van begrotingssteun is echter dat een vicieuze cirkel wordt doorbroken. De voorwaarden zijn helder: geen begrotingssteun zonder de inachtneming van normen voor behoorlijk bestuur en zonder bestrijding van corruptie, en ook geen begrotingssteun zonder maatregelen om de economie op orde te brengen. Hoe beter de score van een regering op het vlak van behoorlijk bestuur, hoe meer steun zij ontvangt. Op die manier wordt een "virtueuze" cirkel tot stand gebracht!</p>
    </intervention>
    <intervention id="4-106" speaker_id="4377" name="Josu ORTUONDO LARREA" is_mep="True" mode="spoken" nationality="Spain" birth_date="13-02-1948" birth_place="Bilbao" p_group="Group of the Alliance of Liberals and Democrats for Europe" m_state="ES">
      <p sl="es">Ik wil een opmerking maken over het EU-actieplan ter bestrijding van de illegale visserij, die op internationaal niveau voornamelijk plaatsvindt in de wateren van ontwikkelingslanden, die te arm zijn en niet de middelen hebben om de visserijactiviteiten binnen de visgronden die onder hun bevoegdheid vallen te controleren.</p>
      <p sl="es">Het feit dat zij die illegale visserij niet kunnen voorkomen, leidt ertoe dat de kustbevolking die voor haar levensonderhoud en voedselvoorziening afhankelijk is van de visserij, schade lijdt en in armoede vervalt.</p>
      <p sl="es">Tegelijkertijd veroorzaken die illegale praktijken ook directe schade voor de legale visserij. In dit verband wil ik er nogmaals op wijzen dat een van goede punten van de associatieovereenkomsten tussen de Europese Unie en andere landen met betrekking tot de visserijsector juist is dat de diepzeevloten van de EU de door de Verenigde Naties gestimuleerde gedragscode voor een verantwoordelijke visserij hebben aanvaard, en dat hun aanwezigheid in die wateren er bovendien voor zorgt dat andere, illegale schepen niet volkomen straffeloos hun gang kunnen gaan.</p>
      <p sl="es">Daarom, en vanuit het standpunt dat alle visserijovereenkomsten met derde landen moeten worden hernieuwd, aangezien beide partijen daar veel baat bij hebben, heb ik vóór het actieplan ter bestrijding van de illegale visserij gestemd. Want deze illegale visserij vormt een ernstige bedreiging voor het biologische evenwicht in de zeeën, wat een groot risico met zich meebrengt dat wij ons niet kunnen veroorloven.</p>
    </intervention>
    <intervention id="4-107" speaker_id="28251" name="Jörg LEICHTFRIED" is_mep="True" mode="written" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Ik zal het actieplan ter bestrijding van illegale, niet-aangegeven en niet-gereglementeerde visserij steunen. Het gaat namelijk wereldwijd om een groot probleem dat tot een aanzienlijke verslechtering van de ecologische situatie leidt en bijdraagt tot de overbevissing van de commercieel gebruikte en niet-commercieel gebruikte visbestanden en andere soorten. Daarnaast worden hierdoor juist die maatschappelijke groeperingen in ontwikkelings- en industrielanden in de problemen gebracht die voor hun levensonderhoud afhankelijk zijn van de visserij. Bovendien is dit nadelig voor het concurrentievermogen van de vissers en de handelaren die zich wel aan de wettelijke voorschriften houden.</p>
    </intervention>
    <intervention id="4-108" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd vóór dit verslag, waarin verschillende maatregelen worden voorgesteld om de illegale visserij aan te pakken, zoals het verzoek aan de Commissie om ontwikkelingslanden te helpen, met name alle landen waarmee zij visserijovereenkomsten heeft gesloten, zodat alle verbintenissen van bovengenoemd internationaal actieplan ter voorkoming van illegale visserij strikt in acht worden genomen. Ik steun in het bijzonder het verzoek aan de Commissie om een onderzoek uit te voeren en voor te leggen naar communautaire arbeids-, gezondheids- en veiligheidswetgeving en de eerbiediging van de sociale rechten van werknemers op dit soort vaartuigen, en naar hun leef- en arbeidsomstandigheden aan boord.</p>
    </intervention>
    <intervention id="4-110" speaker_id="28331" name="Jaromír KOHLÍČEK" is_mep="True" mode="written" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">De Europese Unie heeft al meerdere malen aangegeven de banden met buurlanden te willen ontwikkelen en verdiepen. Een van de essentiële voorwaarden voor een verbetering van de bilaterale betrekkingen is het vergemakkelijken van het legale verkeer van personen. Ik wel er hier op wijzen dat Rusland de Europese Unie heeft aangeboden om aan beiden kanten de visumplicht af te schaffen. Ondanks de afwijzing van dit groothartige gebaar is er uiteindelijk na moeizame onderhandelingen een overeenkomst gesloten over visa voor kort verblijf voor burgers van de Russische Federatie en de Europese Gemeenschap, met uitzondering van drie EU-lidstaten. Het gaat in zekere zin om een modelovereenkomst, want op dit moment lopen er met de Balkanlanden, Oekraïne, Marokko en China onderhandelingen over soortgelijke verdragen. De overeenkomst bevat veel positieve elementen zoals gratis visa voor dragers van een diplomatiek paspoort, meervoudige visa, termijnen voor de verstrekking van visa, alsook visumprijzen.</p>
      <p sl="cs">Uiteraard lijkt dit alles in de verste verte niet op visumvrij reizen of op een snelle en probleemloze verstrekking van gratis visa. Uit een aantal opmerkingen tijdens de behandeling in het Europees Parlement blijkt dat een aantal afgevaardigden in het Parlement een specifieke verhouding heeft met dit dossier. Aan de ene kant proberen ze het lijk van de Europese Grondwet nieuw leven in te blazen, en aan de andere kant proberen ze om zich door middel van de overeenkomst in te mengen in Russische binnenlandse aangelegenheden. De pogingen hiertoe zijn voor het leeuwendeel niet gehonoreerd en zijn geen onderdeel geworden van de visumovereenkomst. Daarom spreken we onze steun uit voor de overeenkomst, in de overtuiging dat dit de eerste stap is op weg naar visavrije betrekkingen met een van de belangrijkste partners van de EU.</p>
    </intervention>
    <intervention id="4-111" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="en">De GUE/NGL-Fractie verwelkomt alle overeenkomsten die de reismogelijkheden tussen de EU en de Russische Federatie bevorderen. Dergelijke overeenkomsten maken het voor Russische burgers gemakkelijker om naar de EU te reizen en omgekeerd. Bovendien beschouwen wij zulke reismogelijkheden als een belangrijke stap vooruit, die gericht is op de bevordering van de communicatie en het op gang brengen van een politieke dialoog op cultureel, economisch en politiek niveau.</p>
      <p sl="en">De GUE/NGL-Fractie maakt zich echter grote zorgen over de overeenkomst tussen de Europese Gemeenschap en de Russische Federatie over visa voor kort verblijf, vanwege de nauwe politieke band die er bestaat tussen deze overeenkomst en de overeenkomst tussen de Europese Gemeenschap en de Russische Federatie over het overnemen van illegale onderdanen, die de bescherming van de rechten van vluchtelingen en immigranten, evenals hun fundamentele rechten, in ernstige mate ondermijnt. De GUE/NGL-Fractie is ook fel gekant tegen artikel 11 van de gezamenlijke verklaring bij de overeenkomst, waarin "biometrische kenmerken" in diplomatieke paspoorten een prioriteit voor het waarborgen van een hoog niveau van documentbeveiliging wordt genoemd.</p>
      <p sl="en">De GUE/NGL-Fractie is ook tegen het feit dat een aantal bepalingen van de overeenkomst uitsluitend van toepassing zijn op bepaalde categorieën of groepen mensen. Dit is discriminerend en de GUE/NGL-Fractie beklemtoont dat de procedure voor de afgifte van visa in dezelfde mate van toepassing moet zijn op, en gewaarborgd moet worden voor alle burgers van de EU-lidstaten en alle burgers van de Russische Federatie.</p>
    </intervention>
    <intervention id="4-113" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Uiteraard verwelkomen wij de bilaterale overeenkomsten tussen de Europese Unie en de Russische Federatie inzake de versoepeling en bevordering van het verkeer van Russische burgers naar de landen van de Europese Unie en omgekeerd.</p>
      <p sl="pt">Deze overeenkomsten vormen een belangrijke stap op weg naar de totstandkoming van nauwere culturele, sociale en economische betrekkingen. Hiermee wordt tegemoet gekomen aan het legitieme verlangen van vele duizenden mensen naar procedures die het contact vergemakkelijken tussen familieleden die in de Russische Federatie en de lidstaten van de Europese Unie wonen.</p>
      <p sl="pt">Desalniettemin bevat deze overeenkomst een reeks verplichtingen die wij onaanvaardbaar achten. Een voorbeeld hiervan is artikel 11 van de gezamenlijke verklaring, waarin wordt bepaald dat de verplichte invoering van "biometrische kenmerken" in diplomatische paspoorten een prioriteit is om hoge veiligheidsniveaus te waarborgen.</p>
      <p sl="pt">Wij zijn tevens gekant tegen het feit dat sommige voorschriften uit de overeenkomst uitsluitend van toepassing zijn op bepaalde "categorieën" of "groepen" mensen, aangezien wij van oordeel zijn dat de procedure ter versoepeling van de afgifte van visa van toepassing moet zijn op en gewaarborgd moet zijn voor alle burgers van de EU-landen en de Russische Federatie.</p>
    </intervention>
    <intervention id="4-114" speaker_id="28331" name="Jaromír KOHLÍČEK" is_mep="True" mode="written" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">De overnameovereenkomst met Rusland is een van de belangrijkste documenten waarmee de Europese Commissie tracht de immigratie te reguleren. Eigenlijk is de overeenkomst onderdeel van het debat over democratie, gelijke rechten, minderhedenrechten en het behoud van culturele identiteit.</p>
      <p sl="cs">De hele immigratieproblematiek gaat echter verder dan de betrekkingen met Rusland of de Gemeenschap van Onafhankelijke Staten. Hét grote probleem voor de landen van de Europese Unie is de massale immigratie uit Afrika, Turkije, de landen die behoren tot de Associatie voor Regionale Samenwerking in Zuid-Azië (SAARC), Indochina, China, en Latijns-Amerika.</p>
      <p sl="cs">Het is de bedoeling dat de overeenkomst met Rusland in zekere zin een modelovereenkomst wordt waarmee de Commissie meer duidelijkheid verschaft over de procedures binnen de Europese economische ruimte, en tegelijkertijd uitprobeert in hoeverre inmenging in de binnenlandse aangelegenheden van een buurland mogelijk is. Aangezien Rusland een sterke partner is, waarvan de EU in zekere mate afhankelijk is, komen er in de overeenkomst zelf geen speciale verwijzingen voor naar het thema "eerbiediging van de basisrechten van de betrokken personen". Pas uit de kwesties die worden behandeld in de toelichting van de Commissie burgerlijke vrijheden, justitie en binnenlandse zaken, blijkt het streven om zich via de overnameovereenkomst te mengen in de binnenlandse aangelegenheden van Rusland.</p>
      <p sl="cs">Dat is zodanig verontrustend, dat ik de overeenkomst absoluut niet kan steunen. Dit streven is namelijk strijdig met de veiligheidsaspecten en de humanitaire aspecten van de overeenkomst. Wat de Commissie buitenlandse zaken vreemd genoeg het meeste interesseert is "het ontbreken van een regelgevingskader voor het implementeren van de overeenkomst". Wat ik wel waardeer is het verzoek aan de Commissie om de Russische instanties te helpen bij de tenuitvoerlegging van de overeenkomst. Maar het vage concept van het veilige derde land zie ik weer als een minpunt.</p>
    </intervention>
    <intervention id="4-115" speaker_id="28339" name="Daniel STROŽ" is_mep="True" mode="written" nationality="Czechia" birth_date="04-08-1943" birth_place="Plzeň" p_group="Confederal Group of the European United Left - Nordic Green Left" m_state="CZ">
      <p sl="cs">Ik sluit mij aan bij de opvatting dat de overeenkomst inzake de versoepeling van de afgifte van visa voor kort verblijf en de overnameovereenkomst tussen de Europese Gemeenschap en Rusland zouden moeten bijdragen tot een versterking van de wederzijdse betrekkingen en tot het ontstaan van een zogeheten gemeenschappelijke Europese ruimte, gebaseerd op gedeelde waarden en gezamenlijke belangen.</p>
      <p sl="cs">Het is goed om het Parlement er nog eens op te wijzen dat de zogeheten gemeenschappelijke strategie die tijdens de Europese Raad van 1999 het licht zag, zich allereerst richtte op Rusland. Er werd toen reeds duidelijk gesteld dat Rusland stevig in Europa verankerd dient te zijn, en dat het land niet slechts als een gevaar of als een minderwaardige of problematische partner bekeken mag worden. Met het oog hierop en kijkend naar de actuele gebeurtenissen in Europa en de wereld, kan ik mij niet vinden in het in het verslag over de overnameovereenkomst vervatte idee dat de betrekkingen tussen de EU en Rusland zich in een kritieke fase bevinden, en dat komst van een nieuwe partnerschaps- en samenwerkingsovereenkomst na 2007 afhankelijk is van de perceptie van de mensenrechtensituatie in Rusland. Rusland ís helemaal geen grootmacht die overal oorlog voert en massaal op elk continent de mensenrechten schendt. Degenen die kritiek hebben op het schenden van de mensenrechten waar dan ook ter wereld, niet alleen in Rusland, moeten eerst goed bij zichzelf te rade gaan of zijzelf deze rechten wel strikt naleven. Dat dit niet het geval is, blijkt bijvoorbeeld wel uit de kwestie van de zogeheten Russische niet-burgers in de Baltische landen.</p>
    </intervention>
    <intervention id="4-117" speaker_id="2057" name="Carl LANG" is_mep="True" mode="written" nationality="France" birth_date="20-09-1957" birth_place="Vernon" p_group="Non" m_state="FR">
      <p sl="fr">Met deze resolutie hecht het Parlement zijn goedkeuring aan het voorstel van de Commissie voor een beschikking van de Raad waarin de strategie van Lissabon wordt bewierookt en beweerd wordt dat de werkloosheid in Europa gedaald is. Zelfs in herziene vorm blijft de strategie van Lissabon een symbool van demagogie en inefficiëntie, want de lidstaten die aan de Brusselse richtsnoeren zijn onderworpen hebben moeite om aan de Europagezinde normen te voldoen en schieten tekort op het gebied van groei, werkgelegenheid en modernisering van hun socialezekerheidsstelsels.</p>
      <p sl="fr">Deze daling van de werkloosheid, volgens de positieve evaluatie van de Commissie, is volksverlakkerij, waarmee de werkelijke cijfers worden verbloemd. Dit is een typisch geval van een Potemkindorp, want alleen al in Frankrijk worden heel wat armen en mensen met onzeker werk op een listige manier buiten de statistieken gehouden, en dan heb ik het nog niet eens over de werklozen die een opleiding volgen en de vele leden van de beroepsbevolking die vroegtijdig met pensioen worden gestuurd.</p>
      <p sl="fr">Het procedurele amendement ten slotte, dat is voorgesteld door de Commissie werkgelegenheid en sociale zaken en waarin terecht gevraagd wordt het Europees Parlement de tijd te gunnen om zijn raadgevende rol op sociaal gebied te kunnen vervullen, laat duidelijk de onmacht van onze instelling zien tegenover het Europagezinde absolutisme.</p>
    </intervention>
    <intervention id="4-118" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="el">De in het kader van de strategie van Lissabon opgestelde richtsnoeren voor de werkgelegenheid van de EU – die met de medewerking van zowel de huidige regering van de ND als de vorige regering van de PASOK tot stand zijn gekomen en vastgesteld – verbinden het werkgelegenheidsbeleid onlosmakelijk met het kerndoel, namelijk de winst van de plutocratie te maximaliseren. Dat doel kan echter alleen worden bereikt door de arbeidersklasse nog meer en nog intensiever uit te buiten.</p>
      <p sl="el">De EU verkondigt weliswaar dat zij de werkloosheid, enzovoort, wil verminderen maar in feite wil zij maar één ding: de werknemers om de tuin leiden. Zij geeft immers zelf toe dat haar beleid mislukt is, als zij vaststelt dat de participatiegraad in 2003 63 procent bedroeg, wat veel minder is dan de overeengekomen doelstelling van 70 procent, ondanks de verdeling van de werkloosheid door middel van voorlopige en flexibele vormen van werkgelegenheid die in de periode 2000-2005 goed waren voor wel 60 procent van de nieuwe banen.</p>
      <p sl="el">De toekomst die de EU met haar beleid voor de werknemers in petto heeft, is een toekomst van "inzetbaarheid". De "inzetbare" burger wordt vanaf de kleuterschool vaardigheden bijgebracht die geen enkel onderling verband hebben. Hij krijgt een scholing die beantwoordt aan de behoeften van een bepaald moment, en zwerft daarmee van de ene halve baan naar de andere, met halve of geheel geen arbeids-, sociale en pensioenrechten, kris kras door het land en de EU heen, op zoek naar een baan. Daarbij moet hij zich voortdurend bijscholen om met de verkregen wegwerpkennis aan de behoeften van het kapitaal te kunnen voldoen. Hij zal tot op hoge leeftijd of zelfs tot de dood moeten blijven doorwerken. De enorme rijkdom die hij zo produceert, wordt echter ingepikt door de plutocratie die daarvan de vruchten plukt.</p>
    </intervention>
    <intervention id="4-120" speaker_id="28173" name="Zita PLEŠTINSKÁ" is_mep="True" mode="written" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Ik heb vóór dit zeer belangrijke – zij het niet wettelijk bindende – verslag van Katerina Batzeli gestemd. Het is een consistent en evenwichtig verslag waarin veel essentiële voorstellen worden gedaan, die afkomstig zijn van afgevaardigden die uitstekend op de hoogte zijn van de lokale tradities en gebruiken in hun eigen regio's. De mededeling van de Commissie "Naar een duurzame Europese wijnsector" en vooral het besluit om 400 000 hectare aan wijngaarden te rooien veroorzaakten veel beroering, en noopten het Europees Parlement in dit verslag zijn visie te geven op de toekomstige hervorming van de wijnsector.</p>
      <p sl="sk">Het belangrijkste is, denk ik, dat we van de communautaire begroting afblijven en geen middelen van de eerste naar de tweede pijler van het gemeenschappelijk landbouwbeleid, die gewijd is aan plattelandsontwikkeling, schuiven, aangezien de wijnsector daardoor geld zou kunnen kwijtraken. Anderzijds is voor het ondersteunen van de marktpositie van wijn en de wijnindustrie een realistisch reclame-, communicatie- en marketingbeleid nodig op basis van een gemeenschappelijke marktordening. Ik ben er vast van overtuigd dat de Commissie doelmatige wetgevingsvoorstellen kan opstellen, als ze maar rekening houdt met de voorstellen van het Europees Parlement die gericht zijn op het behoud van de wereldwijde koppositie van kwaliteitswijnen die worden geproduceerd door de Europese wijnsector, die nog altijd in heel wat Europese regio's, ook in Slowakije, een belangrijke bron van werkgelegenheid en welvaart is.</p>
    </intervention>
    <intervention id="4-121" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, ik heb gestemd vóór het verslag over de hervorming van de gemeenschappelijke ordening voor de wijnmarkt omdat ik van mening ben dat er een groot aantal positieve voorstellen in verwerkt zijn.</p>
      <p sl="pl">Tijdens de werkzaamheden met betrekking tot dit verslag in de Commissie landbouw en plattelandsontwikkeling werd al snel duidelijk dat de commissie in twee kampen was verdeeld. Het standpunt van de landen uit Noord- en Midden-Europa verschilde aanzienlijk van dat van de landen uit Zuid-Europa.</p>
      <p sl="pl">Ondanks deze meningsverschillen ben ik ervan overtuigd dat iedereen het erover eens is dat we maatregelen moeten nemen om het evenwicht op de wijnmarkt te herstellen. Voorts ben ik van mening dat de verrijking van wijn met suikerbiet niet verboden zou mogen worden in wijngebied A. Een dergelijk verbod zou neerkomen op discriminatie van lidstaten in delen van de Europese Unie waar het vanwege minder gunstige klimatologische omstandigheden moeilijker is om wijn te verbouwen. Aangezien deze regio's in het verleden nooit structurele overschotten hebben geproduceerd, zouden ze vrijgesteld moeten worden van het verbod op de aanplant van bepaalde soorten, een maatregel die bedoeld is om de wijnproductie te beperken.</p>
      <p sl="pl">Bovendien moeten de financiële middelen voor de crisisdistillatie van wijnoverschotten worden beperkt. De extra hoeveelheden wijnalcohol die op deze manier worden geproduceerd, verstoren niet alleen de ethanolmarkt, maar drukken ook zwaar op de Europese begroting.</p>
    </intervention>
    <intervention id="4-122" speaker_id="photo_generic" name="Jan Andersson, Göran Färm, Anna Hedh en Inger Segelström" is_mep="True" mode="written">
      <p sl="sv">Wij Zweedse sociaaldemocraten hebben tegen het verslag gestemd over de gemeenschappelijke marktordening voor wijn. Dit verslag wordt gekenmerkt door een hoge mate van protectionisme, dat de economische ontwikkeling in zowel de EU als de ontwikkelingslanden kan belemmeren. Verder bevat het verslag een aantal passages waarin staat dat de wijnsector moet worden gestimuleerd met subsidies voor de productie en de marketing van wijn. Voor ons is het ondenkbaar om hier steun aan te geven, zowel met het oog op de volksgezondheid als op de gevolgen hiervan voor de begroting van de EU.</p>
      <p sl="sv">Een aantal amendementen waarmee bepaalde formuleringen worden geschrapt, is ingediend door de xenofobe ITS-Fractie. Wij sociaaldemocraten hebben besloten tegen de amendementen van de ITS te stemmen. Wij vinden het onaanvaardbaar om deze fractie te steunen.</p>
      <p sl="sv">Wij vinden dat wij ons van het verslag hebben gedistantieerd door het in zijn geheel te verwerpen.</p>
    </intervention>
    <intervention id="4-123" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Voor degenen die al eeuwenlang wijn produceren gaat het niet om zomaar een drankje dat alleen vanuit winstoogmerk op de markt wordt gebracht: het is een keuze die gebaseerd is op geschiedenis, cultuur, respect en een zoektocht naar kwaliteit, en vaak ook een zoektocht naar excellentie.</p>
      <p sl="it">Italië, de nummer één van de wereld als het gaat om de wijnexport, heeft goede kwaliteit tot haar symbool gemaakt, samen met het respect voor consumenten en de tradities van de oenologie.</p>
      <p sl="it">Dit verslag is schizofreen van aard: enerzijds behandelt het de bevordering van kwaliteit, terwijl het anderzijds het voordeel van suikerverrijking bespreekt; enerzijds spreekt het over de bescherming van geografische aanduidingen, terwijl het anderzijds de deur opent voor nieuwe oenologische praktijken, zoals wijn met houtspaanders. In ieder geval heeft de Europese Commissie vaak eenzelfde standpunt ingenomen: jarenlang heeft het meedogenloze liberalisering en grootschalige distributie voorgestaan, ten koste van de kwaliteit, de tradities en de bescherming van consumenten en producenten.</p>
      <p sl="it">Om een voorbeeld te geven, verwijs ik graag naar Verordening (EG) nr. 316/2004 waarmee zeventien traditionele aanduidingen werden geliberaliseerd, maar die in werkelijkheid de markt opende voor oenologische piraterij. Daarom spreek ik, ondanks dat ik vóór het verslag heb gestemd, mijn grote bezorgdheid uit met betrekking tot de toekomst van de hoge kwaliteit van de wijnsector, in het bijzonder de Italiaanse.</p>
    </intervention>
    <intervention id="4-124" speaker_id="28143" name="Bernadette BOURZAI" is_mep="True" mode="written" nationality="France" birth_date="28-05-1945" birth_place="Tulle" p_group="Socialist Group in the European Parliament" m_state="FR">
      <p sl="fr">Ik wil Katerina Batzeli graag feliciteren met haar werk op dit terrein, waarmee enorme belangen zijn gemoeid op economisch, sociaal en cultureel gebied en op het gebied van milieu en ruimtelijke ordening. Ik denk dat zij een evenwichtig en ambitieus initiatiefverslag heeft opgesteld dat het Parlement in staat zal stellen om invloed uit te oefenen op de hoofdlijnen van de hervorming van de gemeenschappelijke ordening voor de wijnmarkt, die de Commissie voorbereidt.</p>
      <p sl="fr">De Europese wijnsector verkeert op dit moment in moeilijk vaarwater en de concurrentie van de wijnen uit de Nieuwe Wereld is hevig. Er moet echter ook benadrukt worden dat de EU nog altijd de grootste wijnproducent, de grootste wijnconsument en de grootste wijnexporteur ter wereld is.</p>
      <p sl="fr">Ik ben fel gekant tegen de eerste voorstellen van de Commissie, die zouden leiden tot een concentratie van de productie in handen van enkele grote wijnbedrijven, tot een toenemende eenvormigheid van de geproduceerde wijnen en tot een crisis in vele Europese regio's. Het definitief rooien zou leiden tot de verdwijning van de productie in de meest afgelegen streken die in de grootste moeilijkheden verkeren, terwijl daar geen enkel alternatief voorhanden is, hetgeen verwoestijning in de hand zou werken.</p>
      <p sl="fr">We moeten de Europese wijntraditie, de kwaliteit en de authenticiteit van de Europese wijnen en hun verbondenheid met de streek waar ze vandaan komen, respecteren. We zullen ons concurrentievermogen niet vergroten door ons aan te passen aan de correctieve oenologische praktijken die in andere werelddelen worden gebruikt, maar veeleer door commerciële investeringen te bevorderen en door onze producten beter te promoten.</p>
    </intervention>
    <intervention id="4-125" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Dit verslag gaat duidelijk in tegen de voorstellen van de Europese Commissie voor de hervorming van de gemeenschappelijk ordening voor de wijnmarkt, en brengt deze meer in overeenstemming met de Europese wijnbouwtraditie.</p>
      <p sl="fr">Als sociaaldemocratisch afgevaardigde vind ik dat in dit verslag een goede balans wordt gevonden tussen de noodzaak deze sector te hervormen en de belangen van de Europese wijnbouwers.</p>
      <p sl="fr">Ten eerste ben ik blij met de tenuitvoerlegging van structurele maatregelen met als prioriteit het evenwicht op de markt te herstellen. Deze betekenen een sanering van de markt waarbij de destillatieregelingen gaandeweg worden afgebouwd en een gerichte benadering wordt gekozen voor het rooien van wijnstokken, aan de hand van kwalitatieve, geografische en milieucriteria.</p>
      <p sl="fr">Ten tweede ben ik ingenomen met de regulerende maatregelen ten aanzien van oenologische praktijken, de etikettering – om te voldoen aan de eis van transparantie voor de consument – en de promotie van de Europese wijn om nieuwe delen van de wereldmarkt te veroveren.</p>
      <p sl="fr">Omdat ik de traditionele wijnproductie wil verdedigen tegen wijnen waarvan de productie nauwelijks aan regels gebonden is, ben ik, tot slot, ingenomen met het verbod op de invoer van most.</p>
    </intervention>
    <intervention id="4-126" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb vóór dit verslag gestemd omdat ik van oordeel ben dat de hervorming van de wijnsector garanties moet bieden voor het behoud van de specifieke kenmerken van Europese wijnen, met inbegrip van Portugese wijnen. Het is belangrijk dat de kwaliteit van deze wijnen erkend wordt.</p>
      <p sl="pt">Gelet op het feit dat de Europese Unie 's werelds grootste producent en consument van wijn is en dat de sector 60 procent van de uitvoer van de Europese Unie vertegenwoordigt, ben ik van oordeel dat een diepgaande hervorming van de huidige gemeenschappelijke ordening voor de wijnmarkt nodig is. Dat zou ons in de gelegenheid stellen om de traditionele markten te consolideren en de groeimarkten verder te ontwikkelen.</p>
      <p sl="pt">De wijnsector van de Europese Unie heeft beleidsmaatregelen nodig die bijdragen tot de versterking, verbetering en bevordering van het concurrentievermogen van Europese wijn in een internationale markt die steeds veeleisender wordt.</p>
    </intervention>
    <intervention id="4-127" speaker_id="28318" name="Emanuel Jardim FERNANDES" is_mep="True" mode="written" nationality="Portugal" birth_date="21-01-1944" birth_place="Seixal " p_group="Socialist Group in the European Parliament" m_state="PT">
      <p sl="pt">Ik kom uit een land, Portugal, en meer bepaald uit een regio, Madeira, waar de wijnsector een uitermate belangrijke economische rol speelt.</p>
      <p sl="pt">Ofschoon ik erken dat een diepgaande en ambitieuze hervorming van de gemeenschappelijke ordening voor wijnmarkt nodig is om de sector te moderniseren en aan te passen aan de ontwikkeling van de gemeenschappelijke markt en de internationale concurrentiedruk, dragen niet alle maatregelen die de Commissie in haar mededeling van 22 juni 2006 voorstelt – en zeker niet het definitief stoppen met wijn verbouwen – bij aan de oplossing van het probleem van de overproductie en de concurrentiestrijd waarmee de Europese wijnproducenten op de wereldmarkt geconfronteerd worden. Integendeel, zij bedreigen het Europese wijnbouwpotentieel met name voor kwaliteitswijnen, zij brengen de duurzaamheid van de communautaire wijnsector in gevaar en zij tasten de stabiliteit van de wijnproducenten aan.</p>
      <p sl="pt">Mevrouw Batzeli, die ik van harte dank, signaleert terecht in haar verslag, "dat definitief stoppen met wijn verbouwen niet de kern van de hervorming van de GMO moet zijn". De tekst voorziet in een intelligente, kritische analyse van de Commissievoorstellen en een reeks bijzonder opportune suggesties.</p>
      <p sl="pt">Daarom heb ik vóór het verslag gestemd.</p>
    </intervention>
    <intervention id="4-128" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Het stelt ons diep teleur dat vele van de amendementen die wij hebben ingediend, verworpen zijn. Dat heeft ons ertoe aangezet tegen dit definitieve verslag te stemmen, ofschoon wij gedeeltelijk akkoord gaan met de rapporteur en vóór een aantal van haar voorstellen hebben gestemd.</p>
      <p sl="pt">Wij verzetten ons evenwel tegen de voornaamste maatregel die in de mededeling van de Commissie wordt bepleit om vraag en aanbod in de wijnsector te reguleren, namelijk het rooien van 400 000 hectare aan wijngaarden. Een dergelijke maatregel leidt niet alleen tot vermindering van de productie en verlies van banen, maar werkt bovendien woestijnvorming van uitgestrekte gebieden in de hand, zoals in Portugal al is gebeurd. Tot overmaat van ramp komt de wijn- en alcoholsector op die manier in handen van een kleine groep grote producenten en bedrijven.</p>
      <p sl="pt">Maatregelen die bedoeld zijn om het Europese wijnbouwareaal te beperken zullen vooral minder ontwikkelde regio's, familiebedrijven en boeren met lage inkomens treffen. Zij bieden evenwel nauwelijks of geen oplossing voor de stijging van de invoer en de tanende rol van de wijnbouw in de lidstaten van de Europese Unie.</p>
      <p sl="pt">Wij zullen onze voorstellen blijven verdedigen en wij zullen het voorstel van de Commissie om de sector te liberaliseren blijven bestrijden. Wij pleiten voor een ander soort hervorming van de gemeenschappelijke ordening voor de wijnmarkt waarin prioriteit wordt verleend aan duurzame wijnbouw, instandhouding van de traditie, kleine en middelgrote ondernemingen en familiebedrijven, de sociale en culturele rol van de sector en de belangrijke bijdrage ervan aan de regionale en nationale ontwikkeling.</p>
    </intervention>
    <intervention id="4-129" speaker_id="966" name="Jean-Claude MARTINEZ" is_mep="True" mode="written" nationality="France" birth_date="30-07-1945" birth_place="Sète" p_group="Non" m_state="FR">
      <p sl="fr">Ik heb de volgende vragen voor de Commissie:</p>
      <p sl="fr">Aangenomen dat er sinds de jaren zeventig een overproductie aan wijn is geweest, na twintig jaar van onderproductie, hoewel dat op mondiaal niveau niet zeker is, waarom importeren we dan ieder jaar 12 miljoen hectoliter uit landen als Australië, Nieuw-Zeeland, Zuid-Afrika en Argentinië?</p>
      <p sl="fr">Als er vanwege die vermeende overproductie gerooid moet worden in mijn eigen regio, Languedoc-Roussillon, waarom importeren we dan 12 miljoen hectoliter – bijna evenveel als de 15 miljoen hectoliter die Languedoc-Roussillon voortbrengt – uit landen van buiten de Gemeenschap?</p>
      <p sl="fr">Als er sprake is van overproductie, waarom wil Brussel dan de invoer van most uit derde landen toestaan, om daarmee prefab "Ikea-wijnen" te maken?</p>
      <p sl="fr">Als er sprake is van overproductie, waarom dan de Amerikaanse praktijk toestaan om 7 procent water aan de wijn toe te voegen?</p>
      <p sl="fr">Waarom willen we rooien op ons eigen grondgebied terwijl men in Chili, Australië en in de wijngaarden van de 33e breedtegraad wijnstokken aanplant?</p>
      <p sl="fr">"Als China zich bedrinkt", wie geeft het dan wijn, als wij rooien?</p>
      <p sl="fr">Is de Commissie misschien van plan om op die 400 000 hectare gerooide wijngaard, ofwel 4 miljard vierkante meter, 4 miljoen villa's te planten, die een vastgoedwaarde van 100 miljard euro vertegenwoordigen?</p>
    </intervention>
    <intervention id="4-130" speaker_id="1944" name="Sebastiano (Nello) MUSUMECI" is_mep="True" mode="written" nationality="Italy" birth_date="21-01-1955" birth_place="Militello Val Catania" p_group="Union for Europe of the Nations Group" m_state="IT">
      <p sl="it">Het voorstel van de Commissie voor de GMO voor wijn brengt de bescherming van de Europese wijnproductie in gevaar. De bepaling die erin staat over het rooien van wijngaarden, zal naar verwachting hele gebieden die zich op deze productie toeleggen, benadelen en ook onherstelbare schade toebrengen aan de groei van inheemse druivensoorten, die niet in grote getale voorkomen, maar desondanks symbool staan voor een eeuwenoude geschiedenis en tradities.</p>
      <p sl="it">De constante toename van de wijnproductie en kwaliteit in de zogenaamde "Nieuwe Wereld"-landen (Zuid-Afrika, Australië en Zuid-Amerika, waar juist wijngaarden worden aangeplant), de toenemende beschikbaarheid van deze wijnen op de Europese markt en het feit dat wereldwijd de vraag naar wijn toeneemt, maken het idee van rooien nog onbegrijpelijker. Europa moet in staat zijn om op gelijke voet met haar concurrenten te concurreren.</p>
      <p sl="it">Om de Europese wijnproductie en oenologie zo optimaal mogelijk te maken, heb ik een amendement ingediend namens de UEN-Fractie waarin de behoefte wordt onderstreept van het verbod dat in Europa geldt op de toepassing van nieuwe oenologische praktijken voor de rijping van wijn (zoals het gebruik van eiken spaanders in plaats van de traditionele rijpingsmethode in vaten).</p>
    </intervention>
    <intervention id="4-131" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Hoewel dit verslag veel goede punten heeft, had het desastreus kunnen uitpakken voor de wijnproductie in het zuidoosten van het Verenigd Koninkrijk. De "fructose-methode", het toevoegen van suiker aan wijnen uit het Verenigd Koninkrijk en andere noordelijke landen, zou zijn verboden als de amendementen met deze strekking door dit Parlement en de Commissie waren aangenomen. Dit is een regelrechte aanval vanuit de wijnsector zelf en dit moet voor altijd worden afgewezen met het oog op toekomstige verslagen over dit onderwerp.</p>
    </intervention>
    <intervention id="4-133" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">In het onderhavige verslag wordt een zeer belangrijke en actuele kwestie aan de orde gesteld, maar de benadering is volstrekt onjuist. Het Europees Parlement probeert zijn eigen positie te verbeteren, dit keer met als argument het toegenomen terrorisme en de slachtoffers daarvan.</p>
      <p sl="sv">Het verslag staat vol passages die kleine maar verontrustende stappen in de richting van een EU-staat inhouden, met een gemeenschappelijk buitenlands en veiligheidsbeleid. Men bemoeit zich zelfs met de interne aangelegenheden van staten, wat in bepaalde gevallen in strijd is met de grondwetten van de lidstaten.</p>
      <p sl="sv">Wij constateren ook dat men zo brutaal is om te verwijzen naar een Grondwet die in referenda in Europa is afgewezen.</p>
      <p sl="sv">Een van de ernstigste passages houdt in dat men de unanimiteitsregel wil afschaffen op een gebied dat zo belangrijk is als de politiële en justitiële samenwerking in strafzaken. Dat is volstrekt onaanvaardbaar.</p>
      <p sl="sv">Wij hebben daarom tegen het verslag gestemd, inclusief de meeste ingediende amendementen, conform het mandaat van onze kiezers.</p>
    </intervention>
    <intervention id="4-134" speaker_id="2073" name="Richard HOWITT" is_mep="True" mode="written" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">De Labourpartij in het Europees Parlement steunt het grootste deel van dit verslag, vooral de nadruk die wordt gelegd op de vitale rol van het eerbiedigen van de mensenrechten en de rechtsstaat, het belang van het naleven van internationaal overeengekomen waarden, de noodzaak om de coördinatie van de uitwisseling van informatie tussen de lidstaten te versterken en het belang van een onderzoek naar de omstandigheden die een voedingsbodem vormen voor het terrorisme. Het is echter prematuur om operaties in het kader van het Europees veiligheids- en defensiebeleid te koppelen aan terrorismebestrijding, en de kosten van dergelijke operaties moeten worden gefinancierd uit de begroting voor het gemeenschappelijk buitenlands en veiligheidsbeleid en niet uit de EU-begroting, zoals wordt voorgesteld. Bovendien is afwijking van de unanimiteitsregel op het gebied van de politiële en justitiële samenwerking geen onderwerp dat in dit verslag thuishoort, omdat dit een veel bredere discussie is en deel uitmaakt van het bredere debat over het gebruik van de "passerelle".</p>
    </intervention>
    <intervention id="4-135" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb vóór dit verslag gestemd omdat de eerbiediging van de mensenrechten en de fundamentele vrijheden de basis moet vormen van de strijd tegen het terrorisme. Ik steun een meersporenbeleid, van preventie tot het voortbouwen op een alliantie van beschavingen en gezamenlijke politiële operaties.</p>
    </intervention>
    <intervention id="4-136" speaker_id="28111" name="Mary Lou McDONALD" is_mep="True" mode="written" nationality="Ireland" birth_date="01-05-1969" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">Enkele redenen waarom ik dit verslag niet kan steunen zijn:</p>
      <p sl="en">de opmerking over het gebruik van gevechtseenheden en de versterking van de samenwerking met de NAVO;</p>
      <p sl="en">het vage gebruik van de term "radicalisering" als een indicator voor niet-democratische acties:</p>
      <p sl="en">de bevordering van de samenwerking tussen veiligheids- en inlichtingendiensten en politiële, gerechtelijke en douane-instanties van de lidstaten en van derde landen, die vragen oproept over het punt van de gegevensbescherming en die een aantasting van de burgerlijke vrijheden en de eerbiediging van de mensenrechten inhoudt;</p>
      <p sl="en">het vermengen van politie-, veiligheids- en inlichtingendiensten, wat tot machtsmisbruik ten nadele van de burgers kan leiden, zoals we onlangs hebben gezien in Ierland;</p>
      <p sl="en">de koppeling van binnenlands beleid met terrorismebeleid resulteert in de afschaffing van de pijlerstructuur en dringt de logica van de ontwerp-Grondwet voor de Europese Unie op.</p>
      <p sl="en">Staatsterrorisme wordt niet genoemd.</p>
      <p sl="en">Een aantal van de oorzaken die aan de wortel van geweld liggen (bezetting, onrecht, sociale en economische oorzaken) wordt nauwelijks genoemd.</p>
      <p sl="en">In het verslag wordt met de vinger gewezen naar de islam, waarmee discriminatie wordt gestimuleerd en het respect voor andere religies en culturen wordt ondermijnd.</p>
    </intervention>
    <intervention id="4-137" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="el">De inkt van het zogenaamde protest van het Europees Parlement tegen de ongebreidelde activiteiten van de CIA – dat tot uiting kwam in het verslag dat werd aangenomen met de stemmen van de Fractie van de Europese Volkspartij (Christen-democraten) en Europese Democraten, de Sociaal-democratische Fractie in het Europees Parlement, de Alliantie van Liberalen en Democraten voor Europa fractie, de Fractie De Groenen/Vrije Europese Alliantie, enzovoort – is nog niet opgedroogd of het verslag van de "sociaaldemocraat" García wordt aangenomen, dat leidt tot een intensivering van het terreurbeleid van de EU overal ter wereld. In dit verslag worden, met de alom bekende oproep tot bescherming van de mensenrechten, maatregelen voorgesteld met een nog sterker reactionair karakter, zoals:</p>
      <p sl="el">• intensieve militarisering en "preventieve" repressie in en buiten de EU, via de versterking en verhoging van de middelen voor het snellereactiemechanisme – gevechtseenheden – en voor andere repressieve mechanismen van de EU, zoals Europol en Frontex;</p>
      <p sl="el">• nog grotere "samenwerking" met de imperialistische mogendheden, zoals de VS en Israël maar ook met organisaties als de NAVO, de OVSE, enzovoort, op militair vlak en op het gebied van inlichtingenuitwisseling;</p>
      <p sl="el">• onnodig ingrijpen in de interne aangelegenheden van derde landen, met sancties en dwangmaatregelen, verbreking van de handelsbetrekkingen en door middel van subsidies via de diverse financiële stuurmechanismen van de EU;</p>
      <p sl="el">• afschaffing van het vetorecht op het gebied van de politiële en justitiële samenwerking in strafzaken.</p>
      <p sl="el">De conclusie voor de volkeren luidt: hoe krachtiger de EU aandringt op democratische rechten, hoe agressiever ze wordt; hoe meer ze zich, ogenschijnlijk, afzet tegen de VS, hoe nauwer ze met de VS samenwerkt om de landen en de volksbewegingen te kunnen aanvallen.</p>
    </intervention>
    <intervention id="4-138" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">In Europa heeft de tijd ons geleerd dat 11 september geen op zichzelf staand feit was en dat de Verenigde Staten niet het enige doelwit van terrorisme waren. Dat wij dit begrepen hebben, zij het ten gevolge van een reeks tragische gebeurtenissen, is een teken dat wij de wereld rondom ons begrijpen.</p>
      <p sl="pt">Om ons beter te beschermen tegen de terroristische dreiging, moet in het kader van het buitenlands beleid niet alleen gestreefd worden naar vrede maar ook naar economische ontwikkeling. Dat alleen is evenwel onvoldoende. Zaak is om het radicalisme te bestrijden. Per slot van rekening wordt het terrorisme niet gevoed door onze vrijheid, economische ontwikkeling, moderniteit of eenvoudigweg het bestaan van de westerse cultuur maar door radicalisme. Wij mogen niet dulden dat de "white man’s burden " de werkelijkheid versluiert. Radicalisme moet bestreden worden door de rechten van vrouwen te beschermen, door de handels- en economische betrekkingen te versterken, door de economie te ontwikkelen en door democratie te stimuleren; kortom, door rondom ons het ontstaan van liberalere samenlevingen te bevorderen. Tegelijkertijd dient onmiddellijk geïnvesteerd te worden in veiligheid, met name ook in de ontwikkeling van efficiënte inlichtingendiensten die over de nodige middelen beschikken om de nieuwe uitdagingen het hoofd te bieden en die getraind zijn om militair materieel in te zetten wanneer een dergelijke aanpak nuttig, nodig en gerechtvaardigd is.</p>
    </intervention>
    <intervention id="4-139" speaker_id="4513" name="Geoffrey VAN ORDEN" is_mep="True" mode="written" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">De Conservatieven geven krachtige steun aan robuuste maatregelen in de strijd tegen het terrorisme en ter bescherming van echte mensenrechten – die niet mogen worden misbruikt – als eerste verdedigingslinie tegen terroristen. Het verslag bevat een aantal nuttige elementen en roept op tot nauwere samenwerking tussen de lidstaten van de EU en externe bondgenoten als de VS, Japan en Australië, een onderzoek naar liefdadigheidsinstellingen die in verband worden gebracht met het witwassen van geld en de universele ratificatie van de zestien instrumenten voor terrorismebestrijding van de Verenigde Naties. Een te groot gedeelte van het verslag is echter gewijd aan het uitbreiden van de rol en de bevoegdheden van de EU. Er wordt niet alleen verwezen naar de ontwerp-Grondwet voor Europa, maar ook wordt de EU aangemoedigd om meer verdragsbepalingen toe te passen op het Europees veiligheids- en defensiebeleid, dat op deze manier ernstig wordt ontsierd. We zijn tegen voorstellen om de nationale veto's op het gebied van de politiële en justitiële samenwerking af te schaffen, wat een schending van de nationale soevereiniteit zou betekenen waardoor het Verenigd Koninkrijk nog minder in staat zou zijn om zijn grenzen te controleren en zijn integriteit te verdedigen. In het verslag wordt de NAVO maar één keer genoemd, ogenschijnlijk als een soort latere toevoeging. Om al deze redenen hebben de Conservatieven zich onthouden van stemming over dit verslag.</p>
    </intervention>
    <intervention id="4-141" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, er is sprake van een duidelijke opleving van de Europese economie. Die heeft tot een daling van de werkloosheid geleid en de situatie van de overheidsfinanciën verbeterd. Ook het gemiddelde begrotingstekort is gedaald. Ik zou willen onderstrepen dat onze arbeidsproductiviteit is gestegen, met als gevolg dat ons concurrentievermogen verder is versterkt. Het lijkt me gepast om het Parlement er attent op te maken dat deze positieve economische ontwikkelingen zich na de uitbreiding van de Europese Unie hebben voorgedaan.</p>
      <p sl="pl">De tien nieuwe lidstaten die in mei 2004 tot de Europese Unie toegetreden zijn, kenden stuk voor stuk een beperkte economische groei. Uit een gedetailleerdere studie is intussen gebleken dat de economische ontwikkeling aanzienlijk hoger ligt in die landen die na de uitbreiding van de Unie hun arbeidsmarkt hebben geliberaliseerd en hebben opengesteld voor werknemers uit de nieuwe landen.</p>
      <p sl="pl">We kunnen dus gerust stellen dat de uitbreiding van de Europese Unie zowel de vijftien oude als de tien nieuwe lidstaten voordeel opgeleverd heeft. Hopelijk kan de toetreding van Bulgarije en Roemenië de economische ontwikkeling in de Unie opnieuw een positieve impuls geven.</p>
    </intervention>
    <intervention id="4-142" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Met het verslag dat aan ons voorligt, wordt het onmogelijke nagestreefd. Doel is om de economische en sociale problemen waarmee de Unie wordt geconfronteerd aan te pakken door de bestaande economische beleidsmaatregelen en -instrumenten die aan deze problemen ten grondslag liggen verder te ontwikkelen.</p>
      <p sl="pt">In het verslag wordt erkend dat er de afgelopen zes jaar, sinds de invoering van de euro en de strategie van Lissabon, sprake was van een zwakke economische groei, stagnatie en in sommige lidstaten, waaronder Portugal, zelfs van een recessie. Tevens wordt erkend dat het economische herstel niet gewaarborgd is, dat het aantal werklozen hoog blijft (17 miljoen in de Europese Unie) en dat de armoede met 2 procentpunten gestegen is. In dit verband wordt het onaanvaardbaar geacht dat in de Europese Unie bijna 80 miljoen armen leven. Bovendien wordt de aandacht gevestigd op de zwakke interne vraag en de behoefte aan meer investeringen.</p>
      <p sl="pt">Tegenstrijdig genoeg wordt evenwel beweerd dat de euro en de interne markt cruciale overwinningen zijn voor het Europese eenwordingsproces en wordt met lof gesproken over het monetair beleid (loonmatiging), de deregulering van de arbeidsmarkt (flexizekerheid) en het Stabiliteits- en groeipact. Tussen de regels door wordt de ware doelstelling van het verslag duidelijk, namelijk het tot stand brengen van een klimaat dat met name bevorderlijk is voor ondernemerschap. Eens te meer wordt aangedrongen op de voortzetting van de huidige richtsnoeren voor het economisch en sociaal beleid van de Europese Unie en worden de tegenstrijdigheden van de sociaaldemocraten en hun rol in het liberale kapitalisme blootgelegd.</p>
    </intervention>
    <intervention id="4-143" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Dit verslag bevat geen analyse van wat eventueel moet worden geharmoniseerd op EU-niveau. Het gaat uit van de juistheid van hetgeen juist moet worden aangetoond. Het doel is een vrijwel totale sturing van het economisch beleid op EU-niveau. Zonder een schijn van bewijs wordt beweerd dat de EMU de economie van Europa heeft versterkt. De ervaring wijst eerder uit dat de gemeenschappelijke munt regelrecht schadelijk is geweest voor de stabilisering van de economie en slechts weinig positieve structurele effecten heeft gehad.</p>
      <p sl="sv">De rapporteur eist meer geld uit de Gemeenschapsbegroting voor de strategie van Lissabon. Dat is absurd. Wat er nodig is, is dat de lidstaten feitelijk dat doen wat ze vanuit welbegrepen eigenbelang zouden moeten doen. Er is voor hen geen reden om te proberen andere landen zover te krijgen dat die hen uit gemeenschappelijke begrotingsmiddelen financieren.</p>
      <p sl="sv">Het verslag toont er geen enkel begrip voor hoe waardevol het is dat de lidstaten tot nu toe zijn ontkomen aan sturing van boven en daarom nieuwe wegen in het economisch beleid kunnen zoeken. Tevens wijst de rapporteur er voortdurend op dat sommige landen op verschillende terreinen veel meer succes hebben gehad dan andere. Dat hij op deze verschillen kan wijzen en conclusies kan trekken over wat blijkbaar de beste praktijk is, komt nu juist doordat we de door hem bepleite extreme sturing van boven en gelijkschakeling niet hebben doorgevoerd.</p>
      <p sl="sv">In het verslag wordt een zeer gevaarlijke weg gewezen voor het economisch beleid in Europa. Daarom hebben wij tegengestemd.</p>
    </intervention>
    <intervention id="4-144" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">In dit zorgvuldig voorbereide verslag wordt een duidelijk beeld geschetst van de toestand van de Europese economie en het is met talrijke statistische gegevens onderbouwd. Uit het verslag kunnen we een aantal trends afleiden voor de verdere economische ontwikkeling in de nieuwe EU-landen en in de Unie van 27 lidstaten. Er wordt tevens aandacht besteed aan de belangrijkste verklaringen voor deze gunstige ontwikkeling. Ik zou willen wijzen op het belang van de interne vraag en van de export voor de economische groei.</p>
      <p sl="pl">In het verslag staan tal van belangrijke elementen die nuttig kunnen zijn om de gevolgen van een aantal externe factoren te beoordelen, zoals de economische conjunctuur in de Verenigde Staten, de olieprijzen en de koers van de euro ten opzichte van de dollar.</p>
      <p sl="pl">Nog een ander sterk argument voor de goedkeuring van dit verslag is dat er in de commissie grote eensgezindheid bestond over de inhoud van het document. Dat is zonder twijfel de verdienste van de rapporteur.</p>
    </intervention>
    <intervention id="4-145" speaker_id="28139" name="Carl SCHLYTER" is_mep="True" mode="written" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Het verslag is ouderwets en anachronistisch vanwege de nadruk die erin wordt gelegd op het traditionele groeibeleid. Het bevat een achteloos positief oordeel over de euro en een onevenwichtig lofprijzing van de interne markt. Tegelijkertijd is het voor een deel zelfkritisch en worden de toenemende inkomensverschillen, de toegenomen armoede en de voordelen van het model van de Scandinavische landen erin erkend. In het verslag wordt voortdurend aangedrongen op gedwongen liberalisering van de energiemarkt, maar ook worden er investeringen en een belastingbeleid geëist die gunstig zijn voor hernieuwbare energie. Het verslag heeft dus zowel positieve als negatieve aspecten. Daarom onthoud ik mij bij de eindstemming van stemming.</p>
    </intervention>
    <intervention id="4-147" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb vóór dit uitstekende verslag gestemd, waarin een uitermate belangrijke, relevante en actuele kwestie wordt behandeld.</p>
      <p sl="pt">Het is onontbeerlijk dat er maatregelen worden genomen om de toenemende Europese afhankelijkheid van ingevoerde energie te doorbreken, bijvoorbeeld door investeringen in hernieuwbare energiebronnen te bevorderen. Dat is de enige manier om de doelstellingen van het Protocol van Kyoto te halen.</p>
      <p sl="pt">Daarom moet er dringend een algemene strategie worden ontwikkeld om het energieverbruik terug te dringen, met name in de vervoerssector, die verantwoordelijk is voor 56 procent van het olieverbruik in Europa.</p>
    </intervention>
    <intervention id="4-148" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">De enorme stijging van de olieprijzen, met pieken van bijna 80 dollar per vat, lijkt een structureel probleem te zijn waaraan wij ons niet zullen kunnen onttrekken. In tegenstelling tot de oliecrises van de jaren zeventig, die veroorzaakt werden door een daling van het aanbod, zijn de huidige problemen enerzijds te wijten aan de toenemende vraag van ontwikkelingslanden zoals China en India en van de grootste consument ter wereld, de Verenigde Staten, en anderzijds aan de voorspellingen dat er op de middellange termijn een tekort aan deze "eindige" bron zal ontstaan.</p>
      <p sl="pt">Hogere olieprijzen leiden tot ernstiger recessies, brengen de betalingsbalans in gevaar, resulteren in hogere productiekosten, inflatiewaarden en rentevoeten, benadelen met name gezinnen met een laag inkomen en ontketenen oorlogen om de controle over de olieaanvoer veilig te stellen, zoals in Irak.</p>
      <p sl="pt">Als technologische oplossingen kunnen bijdragen aan een meer energie-efficiëntie en de ontdekking van nieuwe brandstoffen en energiebronnen, dan is het van vitaal belang dat wij afstappen van de kapitalistische productiemethode, die tot verspilling en inefficiëntie leidt. Het antwoord ligt in het verminderen van de energie-intensiteit van het BBP, het bevorderen van openbaar spoorwegvervoer van goede kwaliteit en het stimuleren van de productie voor lokale markten.</p>
      <p sl="pt">Ofschoon de rapporteur een reeks positieve voorstellen aandraagt, kunnen wij niet instemmen met de oprichting van een interne energiemarkt en de liberalisering die daarmee gepaard gaat.</p>
    </intervention>
    <intervention id="4-149" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">De Zweedse partij Junilistan vindt dat aanpassing aan stijgende energieprijzen het best op nationaal niveau kan gebeuren. Daarom staan wij sceptisch tegenover deze "doordachte" resolutie van het Europees Parlement.</p>
      <p sl="sv">In paragraaf 20 van de ontwerpresolutie staat bijvoorbeeld dat het ontbreekt aan een Europese wetgever voor energiezaken. Bureaucratisering en sturing van bovenaf zijn zoals altijd de enige aanpak die door het Parlement wordt voorgesteld. Wij vinden dat de lidstaten een dergelijke wetgevende functie zelf moeten uitoefenen zolang het niet om grensoverschrijdende gevaren zoals kernenergie gaat. In dat geval is het Internationaal Atoomenergie Agentschap van de Verenigde Naties echter het aangewezen wetgevingsorgaan. De lidstaten van de EU moeten het eens zien te worden over bepaalde energiedoelen. Hoe deze doelen worden verwezenlijkt moet aan de afzonderlijke lidstaten worden overgelaten.</p>
      <p sl="sv">Het verslag bevat overigens zowel positieve als negatieve passages. Aangezien het echter gaat om een verslag dat buiten alle wetgevingsprocedures valt en daarom van weinig belang is, hebben wij besloten om bij de eindstemming tegen te stemmen, omdat wij vinden dat het geen verschil maakt voor het debat in de lidstaten over deze kwesties.</p>
    </intervention>
    <intervention id="4-150" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Ofschoon in het verslag de gevolgen worden benadrukt van de stijging van de olieprijzen voor de vervoerssector, die verantwoordelijk is voor 56 procent van het olieverbruik, wordt helaas niet verwezen naar andere sectoren zoals de visserij.</p>
      <p sl="pt">De stijging van de brandstofprijzen heeft de visserijsector in ernstige problemen gebracht. Zij heeft met name de bedrijfsresultaten en de levensvatbaarheid van de sector aangetast, waardoor de sociaaleconomische crisis verder verslechterd is. Alleen al tussen 2004 en 2006 is de energieprijs met bijna 100 procent gestegen. In sommige segmenten vertegenwoordigen de brandstofkosten 50 procent van de totale bedrijfskosten.</p>
      <p sl="pt">De vissers hebben kun inkomen zien dalen, hetgeen des te ernstiger is omdat de sector vooral sterk aanwezig is in regio's met een zwakke economie. Tal van studies waarschuwen voor het risico dat duizenden visserijbedrijven en duizenden banen zullen verdwijnen ten gevolge van de stijging van de brandstofprijzen.</p>
      <p sl="pt">Daarom moeten dringend buitengewone maatregelen worden genomen om de sector te steunen. Wij pleiten bijvoorbeeld voor de oprichting van een mede door de Unie gefinancierd garantiefonds om stabiele brandstofprijzen te waarborgen. In afwachting hiervan moet aan de getroffen visserijbedrijven een tijdelijke vergoeding worden toegekend.</p>
    </intervention>
    <intervention id="4-151" speaker_id="31730" name="Joel HASSE FERREIRA" is_mep="True" mode="written" nationality="Portugal" birth_date="13-07-1944" birth_place="Lisboa" p_group="Socialist Group in the European Parliament" m_state="PT">
      <p sl="pt">Ik heb vóór het verslag van de heer Dos Santos gestemd omdat ik mij kan vinden in de uiteengezette beginselen, analyse en voorstellen. En ook omdat het bredere debat dat door dit verslag zowel binnen als buiten het Parlement op gang is gebracht deze kwestie voor het grote publiek begrijpelijker heeft gemaakt en de deskundigen en politici een beter inzicht in deze problematiek heeft verschaft.</p>
      <p sl="pt">Ik heb dit verslag kunnen gebruiken voor een document over geopolitiek en energie dat ik tijdens de bijeenkomst van de Gemengde Parlementaire Commissie EU-Turkije in Ankara heb voorgelegd. Bovendien had ik de eer om als voorzitter te mogen deelnemen aan twee panelgesprekken tijdens een seminar dat de heer Dos Santos in Lissabon heeft georganiseerd. Het verslag is daar uitvoerig besproken met vooraanstaande figuren, deskundigen en belanghebbenden uit het publiek.</p>
      <p sl="pt">Het debat over energiekwesties moet worden voortgezet en het moet verdiept worden. Het verslag van de heer Dos Santos levert hieraan een waardevolle bijdrage.</p>
    </intervention>
    <intervention id="4-152" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">De hoge olieprijzen hebben grote schadelijke gevolgen voor bedrijven en gezinnen in Schotland, waar een groot deel van het vervoer van goederen en passagiers nog over de weg plaatsvindt, omdat realistische alternatieven in grote delen van het Schotse platteland ontbreken en het goederenvervoer met grote afstanden tot de markten van het Europese vasteland te maken heeft.</p>
      <p sl="en">De situatie in Schotland wordt nog verslechterd door het feit dat de regering van het Verenigd Koninkrijk zeer hoge belastingen heft op brandstoffen, waardoor Schotse handelaren en reizigers verder worden benadeeld.</p>
      <p sl="en">Ik heb het verslag-Dos Santos gesteund, waarin terecht wordt gewezen op de noodzaak prioriteit te geven aan de ontwikkeling van hernieuwbare energiebronnen en het verbeteren van de energie-efficiëntie. Schotland heeft een aanzienlijk potentieel om aan deze ontwikkelingen bij te dragen.</p>
      <p sl="en">Ook hebben we in Schotland een belangrijke offshoreolie- en gasvoorraad, en het is cruciaal dat de economische voorwaarden zodanig blijven dat ze een stimulans vormen om die energiebron volledig te exploreren en te exploiteren. Naar mijn mening zou een onafhankelijke Schotse regering kunnen zorgen voor de volledige benutting van het energiepotentieel van Schotland.</p>
    </intervention>
    <intervention id="4-153" speaker_id="28121" name="Joseph MUSCAT" is_mep="True" mode="written" nationality="Malta" birth_date="22-01-1974" birth_place="Pietà" p_group="Socialist Group in the European Parliament" m_state="MT">
      <p sl="mt">De economische gevolgen van de stijging van de olieprijzen zijn aanzienlijk groter voor een land als Malta, een land dat volledig afhankelijk is van olie als energiebron.</p>
      <p sl="mt">Dit probleem is nooit aangepakt met de voortvarendheid die het verdient, ondanks het feit dat een land van de omvang van Malta zich gemakkelijker leent voor de ontwikkeling van creatieve alternatieven. Als er geen grote installaties voor de opwekking van alternatieve energie kunnen worden gebouwd door de beperkte ruimte in ons land, dan dienen er fiscale voordelen te komen voor bedrijven en gezinnen die bereid zijn om te investeren in schonere energietechnologie.</p>
      <p sl="mt">Vanwege een gebrek aan planning van de olieverwerving moeten Maltese en Gozitaanse gezinnen en bedrijven inmiddels een toeslag betalen op hun stroomrekening van 45 procent.</p>
      <p sl="mt">Deze toeslag voor dergelijke essentiële diensten blijkt een financiële last te zijn voor gezinnen, en dan met name voor gezinnen met een betrekkelijk laag inkomen. Verder zorgt de toeslag voor extra kosten voor bedrijven, een ontwikkeling die op haar beurt de kosten van het levensonderhoud opstuwt. Erger nog is dat de mensen moeilijker vooruit kunnen plannen door de voortdurende prijsfluctuaties, wat tot onzekerheid leidt.</p>
      <p sl="mt">Kwalijker nog is dat van mensen wordt gevraagd om extra te betalen voor onontbeerlijke diensten, terwijl er tegelijkertijd sprake is van een ongerechtvaardigde verspilling van publieke middelen.</p>
      <p sl="mt">De aanbevelingen van het Europees Parlement geven langetermijnoplossingen aan voor het probleem. Niettemin dienen regeringen vooruit te kijken om dit soort problemen aan te kunnen en niet te verwachten dat arbeiders, gezinnen en kleine ondernemingen wel voor hun fouten zullen opdraaien.</p>
    </intervention>
    <intervention id="4-154" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">De huidige stijging van de olieprijzen heeft ernstige gevolgen voor de Europese economie, die slechts zwakke tekenen van herstel vertoont.</p>
      <p sl="pt">Onze taak wordt in hoge mate bemoeilijkt door zowel het negatieve effect van deze stijging op de groei van het BBP, het werkgelegenheidspercentage en de investeringen als op de uiteenlopende energieafhankelijkheidsniveaus van de lidstaten van de Europese Unie.</p>
      <p sl="pt">De sociale gevolgen zijn gemakkelijk voorspelbaar, aangezien huisvesting en vervoer de twee belangrijkste uitgavenposten van de Europese gezinnen zijn: de koopkrachtverschillen zullen onvermijdelijk toenemen. Daarom is het des te belangrijker dat de interne energiemarkt wordt voltooid, dat het concurrentievermogen wordt versterkt en dat investeringen in alternatieve energiebronnen bevorderd worden. Wij moeten waarborgen dat het vrije verkeer een pijler onder de Europese groei blijft. Daarom is het van vitaal belang dat de Europese mobiliteit niet in het gedrang komt en dat de kwetsbaarste leden van de maatschappij beschermd worden tegen sociale uitsluiting en verarming.</p>
      <p sl="pt">De enige doeltreffende oplossing voor de crisis in de Europese energietoevoer is een algemene communautaire strategie die gericht is op de geleidelijke vermindering van de olieafhankelijkheid, de ontwikkeling en productie van alternatieve brandstoffen, met inbegrip van de nucleaire optie, en van innovatieve oplossingen voor het integraal beheren van vervoerssystemen.</p>
    </intervention>
    <intervention id="4-155" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Namens de Labourpartij in het Europees Parlement steun ik de algemene beginselen en de strekking van dit verslag, gezien de zeer dringende problemen waarmee Europa te kampen heeft. Het probleem wordt gevormd door de hevige schommelingen in de olieprijs, die worden veroorzaakt door belangrijke verstoringen van het energieaanbod, terwijl tegelijkertijd de vraag naar deze steeds schaarsere energiebron in de hele wereld groeit.</p>
      <p sl="en">We zijn het echter niet eens met de opvatting dat de belastingen op dit gebied moeten worden geharmoniseerd. Hoewel veel van de aanbevelingen van de rapporteur volkomen aanvaardbaar zijn en hoewel het Verenigd Koninkrijk de belangrijkste elementen van het voorgestelde belastingregime al toepast, vinden wij niet dat het aan de EU is om de hoogte van de belastingen in de lidstaten vast te stellen.</p>
    </intervention>
    <intervention id="4-156" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem21" title="8. Rectificaties stemgedrag/voorgenomen stemgedrag: zie notulen"/>
  <section id="creitem22" title="9. Goedkeuring van de notulen van de vorige vergadering: zie notulen"/>
  <section id="creitem23" title="10. Debat over gevallen van schending van de mensenrechten, de democratie en de rechtsstaat (debat)"/>
  <section id="creitem24" title="10.1. Dialoog tussen de Chinese regering en de gezanten van de Dalai Lama (debat)">
    <intervention id="4-163" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Aan de orde zijn zes ontwerpresoluties over de dialoog tussen de Chinese regering en de gezanten van de Dalai Lama .</p>
    </intervention>
    <intervention id="4-164" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">auteur . – Voorzitter, het is geen goed idee dat China Tibet ziet als een integraal onderdeel van China en dat de buitenwereld dat sinds lang als vanzelfsprekend beschouwt. De Tibetanen vertegenwoordigen hun eigen cultuur in onherbergzaam leefgebied, geïsoleerd en hoog in de bergen. China heeft lange tijd de verleiding niet kunnen weerstaan om dit gebied te zien als een reserve die een deel van de zeer grote Chinese bevolking kan opvangen.</p>
      <p sl="nl">Dat is niet alleen een probleem voor de bevolking van Tibet, maar ook voor die van het aangrenzende en beter toegankelijke Xinjiang, waar de aan de Turkstalige volkeren, zoals de Kazakken, Kirgiezen en Oezbeken, verwante Oejgoeren leven. Zij vrezen een minderheid in eigen land te worden en alles te verliezen dat zij waardevol vonden. Overigens moeten we de traditionele leefsituatie van Tibetanen en Oejgoeren vooral niet idealiseren. Er is daar reden voor ingrijpende vernieuwingen, maar niet voor vernieuwingen die van buitenaf worden opgelegd en die vooral belangen van buitenaf dienen.</p>
      <p sl="nl">Omdat China het volksrijkste land ter wereld is en een aanstormende economische macht, is het uiterst onwaarschijnlijk dat Tibet de kans zal krijgen om zich te ontwikkelen tot een onafhankelijke staat. Dat maakt het des te meer belangrijk dat er, een halve eeuw na het grote conflict, een verzoening plaatsvindt waarbij de Tibetanen binnen China de voor hen meest waardevolle delen van hun eigenheid kunnen behouden en zij niet meer het gevaar lopen om slachtoffer te worden van staatsgeweld. De vooruitgangsideologie die China sinds bijna zestig jaar beheerst, is tegenwoordig vooral gericht op economische groei. Dat heeft nadelen, maar biedt nu wel meer ruimte voor tolerantie en erkenning van verscheidenheid dan lange tijd het geval was. Een dialoog of een culturele eigenheid en zelfbestuur binnen China moet tot resultaat kunnen leiden. Mijn fractie ondersteunt alles wat tot die dialoog en tot vreedzame oplossingen kan bijdragen.</p>
    </intervention>
    <intervention id="4-165" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">auteur. – Mijnheer de Voorzitter, dames en heren, ik spreek namens de Alliantie van Liberalen en Democraten voor Europa fractie simpelweg om me aan te sluiten bij het verzoek, dat met name gericht is aan het Chinese regime, om de dialoog te hervatten, en laten we niet vergeten dat dit verzoek ook gericht is aan onze Europese instellingen.</p>
      <p sl="it">Wij, als Europees Parlement, hebben in het verleden het voorstel ingediend om een speciale afgevaardigde voor de kwestie-Tibet aan te stellen, maar we weten dat het voorstel tot dusver nog niet is uitgevoerd. Naar mijn mening zou dit een nuttige en tastbare bijdrage kunnen zijn. Er bestaan ook andere middelen, zoals een verklaring van het Voorzitterschap van de Europese Unie.</p>
      <p sl="it">Ik hoop dat de discussie en het debat niet beperkt blijven tot louter een uitnodiging aan het Chinese regime, aangezien dit verzoek ook direct en op het hoogste niveau betrekking heeft op de instellingen van de Europese Unie. We moeten hier niet voor vrezen.</p>
      <p sl="it">Dit Parlement heeft laten zien dat het niet op naïeve wijze een utopie nastreeft, wanneer het het belang van politieke en commerciële betrekkingen met het Chinese regime benadrukt. Niemand in dit Parlement zal de echte betekenis van zulke betrekkingen willen ontkennen; het is echter ook niet nodig om andersom de fout in te gaan, namelijk door een gedragslijn te "verzieken" die duidelijk erg populair is, niet bij de instellingen maar wel bij het volk. De kwestie-Tibet en de ondersteuning van de dialoog zijn zaken die steun genieten van het Europese volk.</p>
      <p sl="it">Buitensporige bedeesdheid die uit andere motivaties voortvloeit, mag daarom niet van invloed zijn op het huidige debat, de aandacht voor mensenrechten of op de hervatting van de dialoog.</p>
    </intervention>
    <intervention id="4-166" speaker_id="28253" name="Eva LICHTENBERGER" is_mep="True" mode="spoken" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">auteur. – Mijnheer de Voorzitter, geachte collega's, ik dank u allen hartelijk dat u aanwezig bent bij dit debat over Tibet, vooral omdat we nu op een punt zijn aangekomen dat de oplossing voor een al decennialang smeulend probleem binnen handbereik ligt. Althans, als ook de Chinese regering stopt met het opzettelijk opwerpen van blokkades door steeds opnieuw bepaalde kwesties naar voren te brengen. Zo is het onaanvaardbaar dat telkens de aandacht wordt gevestigd op het historische aspect, op de vraag of Tibet vroeger wel of niet deel heeft uitgemaakt van China. Dat is een volkomen verkeerde vraag. We moeten juist naar de toekomst kijken.</p>
      <p sl="de">We moeten erop blijven hameren dat de Dalai Lama en de Tibetanen zelf streven naar autonomie, een volwaardige autonomie die culturele en religieuze vrijheid en toegang tot onderwijs garandeert. Zij stellen het één-China-beleid niet ter discussie. Dat moet stelselmatig worden benadrukt, ook al wil de Chinese ambassade anders doen geloven, zoals ongetwijfeld ook veel van mijn collega's de afgelopen dagen zullen hebben gemerkt. Wij weten maar al te goed hoe de zaken liggen. Er is een dialoog nodig, en wij streven naar die dialoog. Europa moet dat streven steunen, daarover ben ik het geheel eens met de vorige spreker. Europa moet veel meer de nadruk leggen op die dialoog en deze ook op officieel niveau aangaan.</p>
    </intervention>
    <intervention id="4-167" speaker_id="28637" name="Alexandra DOBOLYI" is_mep="True" mode="spoken" nationality="Hungary" birth_date="26-09-1971" birth_place="Budapest" p_group="Socialist Group in the European Parliament" m_state="HU">
      <p sl="en">auteur. – Mijnheer de Voorzitter, de dialoog tussen de regering van China en de gezanten van de Dalai Lama moet enthousiast worden verwelkomd en moet onze instemming en steun blijven krijgen. Alleen door middel van een op de toekomst gerichte dialoog zullen er pragmatische oplossingen kunnen worden gevonden die tegemoetkomen aan de aspiraties van het Tibetaanse volk en die de Chinese soevereiniteit en territoriale integriteit volledig respecteren. We mogen niet vergeten dat de Europese Unie het één-China-beleid al heel lang als uitgangspunt hanteert.</p>
      <p sl="en">Onze steun is een feit, maar we moeten er ook voor zorgen dat deze steun in de praktijk wordt gebracht. Dat moet gebeuren in de context van de nieuwe partnerschaps- en samenwerkingsovereenkomst tussen de Europese Unie en China. Persoonlijk sta ik niet achter het idee van een speciale vertegenwoordiger voor Tibet, omdat we al genoeg instrumenten in handen hebben om een dergelijke dialoog in gang te zetten.</p>
      <p sl="en">China kan een enorm positieve rol spelen in de wereld. Eén voorbeeld: gisteren nog heeft China een cruciale bijdrage geleverd aan het succes van het zespartijenoverleg over Noord-Korea. We kunnen dit gebruiken als een voorbeeld en als een les. Als China door middel van een gestructureerde dialoog een positieve bijdrage kan leveren aan de regionale vrede en stabiliteit, dan kunnen we China ook betrekken bij een dialoog die zal helpen om een klimaat van vertrouwen te scheppen waarmee een pragmatische oplossing voor de kwestie-Tibet mogelijk wordt.</p>
    </intervention>
    <intervention id="4-168" speaker_id="28371" name="Marek Aleksander CZARNECKI" is_mep="True" mode="spoken" nationality="Poland" birth_date="22-03-1959" birth_place="Chorzów" p_group="Non" m_state="PL">
      <p sl="pl">auteur . – Mijnheer de Voorzitter, op 26 oktober 2006 heeft het Europees Parlement een resolutie aangenomen waarin de schietpartij op ongewapende vrouwen en kinderen op de Nangpa Pass krachtig werd veroordeeld. Het Parlement drong er tevens op aan dat de verantwoordelijken voor de misdaad zouden worden gestraft. Dit verschrikkelijke incident heeft in de hele wereld grote opschudding veroorzaakt. Maar wat heeft het opgeleverd? Niets. De situatie in de regio is er niet op vooruitgegaan. We hebben de laatste tijd weliswaar geen verslagen meer ontvangen over nieuwe brute moorden, maar dat betekent niet dat de toestand in de regio is verbeterd.</p>
      <p sl="pl">Ik heb de indruk dat er sinds ons laatste debat over Tibet bijna drie maanden geleden nauwelijks iets veranderd is in dit slepende conflict. We moeten echter consequent blijven. We mogen de rechten van de 6 miljoen mensen die het slachtoffer zijn van dit conflict geen seconde uit het oog verliezen. Mensenrechtenschendingen zijn in deze regio schering en inslag, zelfs vandaag nog, in de eenentwintigste eeuw. Ik ben van mening dat dit probleem een van de prioriteiten zou moeten zijn van de nieuwe Voorzitter van het Europees Parlement en dus ook, geachte collega's, van elk van ons.</p>
    </intervention>
    <intervention id="4-169" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">auteur . – Mijnheer de Voorzitter, wat hebben bilaterale gesprekken voor zin als ze geen concrete resultaten opleveren? Moeten ze incompetentie verhullen of dragen ze in elk geval nog bij aan het opbouwen van wederzijds vertrouwen? Het Europees Parlement roept terecht op tot hervatting van de dialoog tussen de gezanten van de Dalai Lama en de Chinese regering, een dialoog die een jaar geleden voor het laatst plaatsvond. Op de agenda moeten onder meer staan het beëindigen van represailles, het stopzetten van de mensenrechtenschendingen en het treffen van concrete maatregelen om de Tibetaanse bevolking culturele en religieuze autonomie te garanderen.</p>
      <p sl="de">De dialoog is van start gegaan in september 2002, maar wordt al twaalf maanden door China geblokkeerd. Als reden hiervoor wordt telkens hetzelfde rijtje opgesomd: er moet eerst aan bepaalde voorwaarden zijn voldaan, de Dalai Lama zou in het geheel niet geïnteresseerd zijn in het verbeteren van de betrekkingen, en zou onafhankelijkheid voor Tibet nastreven. Dat is gewoonweg niet waar. Zijne Heiligheid streeft niet naar een onafhankelijke staat, maar naar autonomie voor Tibet. Van een dergelijk bestuurlijk stelsel zijn zelfs in de EU goede voorbeelden te vinden. De PPE-DE-Fractie houdt, evenals bijna alle andere fracties in het Parlement, vast aan de volgende vier standpunten. Ten eerste moet een bijzondere EU-vertegenwoordiger voor Tibet worden benoemd. Het is niet voldoende als dit onderwerp slechts zijdelings deel uitmaakt van de dialoog tussen de EU en China. Ten tweede willen wij dat de Commissie de kwestie-Tibet aanmerkt als integraal onderdeel van de partnerschaps- en samenwerkingsovereenkomst tussen de EU en China. Wij verzoeken u het Parlement op de hoogte te houden van alle stappen voor- en achteruit. Ten derde moet de Raad de berichtgeving over actuele ontwikkelingen in de dialoog tussen China en Tibet in zijn jaarverslag opnemen. Ten vierde moet de Europese Unie gezamenlijke strategieën uitwerken met haar partners elders in de wereld, met name de Verenigde Staten.</p>
      <p sl="de">Ik spreek hierbij nadrukkelijk de hoop uit dat de vertegenwoordigers van de Volksrepubliek China zich ontvankelijk zullen tonen voor de wens van de internationale gemeenschap – zoals deze zojuist door mijn collega's onder woorden is gebracht – om de gesprekken met de Tibetanen eindelijk te hervatten. China legt tenslotte grote ijver aan den dag om zich te verzekeren van goede berichtgeving in de aanloop naar de Olympische Spelen van 2008 in Peking.</p>
    </intervention>
    <intervention id="4-170" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">namens de PPE-DE-Fractie. – Er zijn diverse redenen waarom ik de debatten van vandaag over de dialoog tussen de Chinese regering en de gezanten van de Dalai Lama buitengewoon belangrijk vind, maar de belangrijkste is dat op 17 januari van dit jaar in Peking officieel onderhandelingen zijn begonnen over een nieuwe partnerschaps- en samenwerkingsovereenkomst tussen de Europese Unie en China. Wij hebben al vaker onze steun uitgesproken voor het vaste voornemen van de regering van de Volksrepubliek China en Zijne Heiligheid de Dalai Lama om door middel van dialoog een oplossing te vinden voor de kwestie-Tibet.</p>
      <p sl="lt">Het Europees Parlement heeft in het verleden meerdere resoluties heeft aangenomen over Tibet, de mensenrechtensituatie in de Volksrepubliek China en ook over de dialoog tussen China en de gezanten van de Dalai Lama. Ik vind dat het Europees Parlement de Europese Raad, de Commissie en de EU-lidstaten nu moet oproepen om de intensivering van deze dialoog actief te steunen en erop aan te dringen dat deze niet zonder resultaat blijft. Hoewel er wat de oplossing van deze substantiële kwesties betreft nog geen tastbare resultaten zijn behaald, zou het Parlement – in samenspraak met beide partijen – moeten nagaan welke rol de EU verder nog kan vervullen om door middel van onderhandelingen een oplossing voor Tibet te vinden. Bovendien zou het een bijzondere EU-vertegenwoordiger voor Tibet moeten benoemen.</p>
      <p sl="lt">Ik steun het in de voorliggende resolutie geuite verzoek aan de Hoge Vertegenwoordiger/secretaris-generaal van de Raad om informatie over de ontwikkeling van de dialoog tussen de regering van de Volksrepubliek China en gezanten van Zijne Heiligheid de Dalai Lama in 2007 en daarna op te nemen in het jaarlijkse verslag over het gemeenschappelijk buitenlands en veiligheidsbeleid.</p>
      <p sl="lt">Het land dat op dit moment het voorzitterschap van de Raad bekleedt, Duitsland, zou mijns inziens het initiatief kunnen nemen tot de goedkeuring van een verklaring waarin wordt aangegeven hoe de Europese Unie kan bijdragen tot het boeken van vooruitgang in de richting van een vreedzame en uitonderhandelde oplossing voor Tibet.</p>
      <p sl="lt">Tot slot zou ik de heer Thomas Mann en de overige collega's die het initiatief hebben genomen tot de nu voorliggende resolutie, willen bedanken.</p>
      <a text="(Applaus)"/>
    </intervention>
    <intervention id="4-171" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">namens de PSE-Fractie . – Mijnheer de Voorzitter, de kwestie van de status van Tibet komt in dit Europees Parlement enkele keren per jaar aan bod. Jammer genoeg hebben de door het Parlement aangenomen resoluties tot dusver geen enkel concreet resultaat opgeleverd. Voor het in 2002 gestarte overleg tussen de Tibetanen en de Chinese regering geldt helaas hetzelfde.</p>
      <p sl="pl">De kwestie-Tibet is nog steeds niet opgelost. Sinds het begin van de Chinese bezetting in 1951 zijn al meer dan 1,2 miljoen van de 6 miljoen Tibetanen om het leven gekomen. Elk jaar ontvluchten ongeveer drieduizend Tibetanen hun land, voornamelijk kinderen en jongeren die alleen in het buitenland Tibetaans onderwijs kunnen genieten. De Tibetaanse bevolking wordt op alle domeinen van het maatschappelijke leven gediscrimineerd, variërend van onderwijs tot gezondheidszorg tot werk, huisvesting en godsdienst.</p>
      <p sl="pl">Wij moeten ons solidair opstellen. We moeten de Chinese regering onder druk zetten zodat de dialoog zo snel mogelijk wordt hervat en de status van Tibet definitief kan worden geregeld. De Europese Commissie zou het heikele punt van de besprekingen met de Dalai Lama ter sprake moeten brengen tijdens de onderhandelingen over de nieuwe partnerschaps- en samenwerkingsovereenkomst tussen China en de Europese Unie. De Raad zou op zijn beurt moeten bepalen welke rol de Unie in de zoektocht naar een oplossing voor de kwestie-Tibet kan spelen. Voorts zou het resultaat van de onderhandelingen tussen China en Tibet opgenomen moeten worden in het jaarlijkse verslag van de Raad aan het Parlement over de tenuitvoerlegging van het gemeenschappelijk buitenlands en veiligheidsbeleid van de Europese Unie.</p>
    </intervention>
    <intervention id="4-172" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">namens de ALDE-Fractie. – Mijnheer de Voorzitter, de kwestie-Tibet bestaat nu al vele jaren en zoals al is gezegd, hebben we in het verleden al vaak over allerlei aspecten van dit probleem gesproken in dit Parlement.</p>
      <p sl="en">De kern van het probleem tussen de volken van Tibet en China is in essentie gelegen in het verlangen naar zelfbeschikking van de Tibetanen, tegenover de angst van de Chinese regering voor een mogelijk domino-effect dat zou kunnen leiden tot het uiteenvallen van China.</p>
      <p sl="en">In feite is dit wereldwijd altijd een van de belangrijkste oorzaken van conflicten is geweest. De geschiedenis heeft laten zien dat verreweg de beste en meest effectieve manier om dergelijke problemen op te lossen vreedzame en open onderhandelingen zijn, op voorwaarde dat alle betrokken partijen vastbesloten zijn om een permanente oplossing te vinden. Het alternatief – eindeloze confrontaties, eindeloos bloedvergieten – leidt gewoonlijk nergens toe en is in de meeste gevallen voor beide partijen schadelijk.</p>
      <p sl="en">Met dit in gedachten zouden we het ten zeerste toejuichen als met name de regering van China, maar ook de Dalai Lama, zich ertoe zou verbinden een oplossing te vinden voor de kwestie-Tibet door middel van een dialoog, en we hopen zeer dat een dergelijke dialoog, als hij er komt, tot een succesvolle oplossing van het Tibetaanse probleem zal leiden.</p>
    </intervention>
    <intervention id="4-173" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">namens de Verts/ALE-Fractie. – Ondanks het feit dat er sinds 2002 al vijf gespreksronden tussen de regering van de Volksrepubliek China en gezanten van de Dalai Lama hebben plaatsgevonden, is het genoegzaam bekend dat er fundamentele meningsverschillen bestaan die het moeilijk maken om een definitief akkoord te bereiken dat duidelijkheid schept over de situatie van Tibet op een voor alle partijen bevredigende wijze, maar dat tegelijkertijd rechtvaardig en gepast is, vooral voor de Tibetaanse bevolking.</p>
      <p sl="es">Ik ben echter een van degenen die vinden dat de individuele verantwoordelijkheid van elk van de partijen voor het niet bereiken van een akkoord onvergelijkbaar is.</p>
      <p sl="es">De Dalai Lama heeft, als de spirituele leider van het Tibetaanse volk, bij verschillende gelegenheden te kennen gegeven dat hij bereid is tot een dialoog en bereid is om een akkoord te sluiten, en hij heeft er zelfs van afgezien om volledige onafhankelijkheid te eisen. In plaats daarvan vraagt hij nu een werkelijke autonomie, waarin de etnische, linguïstische, culturele en religieuze identiteit van Tibet wordt gerespecteerd.</p>
      <p sl="es">In dit verband denk ik dat het nu de Chinese regering is die haar goede wil moet tonen en in ieder geval zou moeten instemmen met de hervatting van de dialoog, met het oog op het sluiten van een goed definitief akkoord.</p>
      <p sl="es">Daarom dring ik er bij de Europese Commissie, de Raad en de lidstaten op aan om alle ruimte te benutten die er is om een nieuwe Chinees-Tibetaanse gespreksronde op gang te brengen, en ik denk dat het met name fundamenteel is, zoals al is gezegd, om de onderhandelingen over een kaderovereenkomst voor samenwerking tussen de Europese Unie en China, die op 17 januari van dit jaar zijn begonnen, te gebruiken om duidelijk te maken dat de Gemeenschap vasthoudt aan een dialoog en een rechtvaardige en duurzame oplossing voor Tibet.</p>
    </intervention>
    <intervention id="4-174" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">namens de ITS-Fractie . – Voorzitter, wanneer het over de mensenrechten in China gaat, gelden dikwijls andere normen dan wanneer het over andere landen gaat waar geen lucratieve commerciële contracten te rapen vallen. "Erst das Fressen und dann die Moral ", is maar al te jammer het motto dan.</p>
      <p sl="nl">Bij het lezen van de desbetreffende resoluties, die niet alleen de standpunten van de verschillende fracties aangaande deze dialoog weergeven, maar ook verwijzen naar de houding van het officiële Europa, heb ik als Vlaming toch enkele bedenkingen.</p>
      <p sl="nl">Politici die gisteren en eergisteren inzake het verslag-Fava terecht nog hamerden op de mensenrechten en zwaaiden met het volkenrecht, hebben het nu plots over de noodzaak van respect voor de Chinese soevereiniteit. Over de illegale bezetting en daaropvolgende annexatie van Tibet geen woord. Over de massale mensenrechtenschendingen, geen woord. Over de steeds verdergaande uitsluiting van de Tibetanen van het bestuur van hun gebied, geen woord. Over het in 2005 gelanceerde Namdrang Rangdrik-programma, waarbij Tibetanen hun huizen moeten afbreken en daarna heropbouwen volgens strikt officiële richtlijnen, geen woord.</p>
      <p sl="nl">Schijnheilig luidt het dan dat er voor de toekomst van Tibet naar een oplossing dient te worden gezocht die beide partijen bevredigt. Slachtoffer en beul worden dus als gelijkwaardige gesprekspartners beschouwd. Aan welke kant de EU staat, werd in november 2005 eens te meer duidelijk toen de Chinese president Hu Jintao overal in Europa met veel plechtig vertoon werd ontvangen. Uitgerekend Jintao bezondigde zich aan zeer verregaande mensenrechtenschendingen toen hij tussen december 1988 en maart 1992 secretaris was van de Communistische Partij in Tibet.</p>
      <p sl="nl">De kwestie-Tibet toont andermaal aan dat de Europese retoriek inzake mensenrechten maar al te dikwijls moreel inpakpapier is en dat in werkelijkheid enkel en alleen economische belangen van tel zijn. Wij moeten de lafheid en schijnheiligheid van dit Europa, van dit mercantiele Europa, dat de zijde kiest van onderdrukkers tegen onschuldige volkeren, steeds aan de kaak durven blijven stellen.</p>
    </intervention>
    <intervention id="4-175" speaker_id="photo_generic" name="Ján Figel’" is_mep="True" mode="spoken">
      <p sl="en">lid van de Commissie. – Mijnheer de Voorzitter, ik wil u bedanken voor uw krachtige steun voor de mensenrechten. Ik ga ervan uit dat de geachte afgevaardigden eenzelfde sterke nadruk op de fundamentele mensenrechten en universele waarden hebben opgemerkt in de recente mededeling van de Commissie en in de conclusies van de Raad over China. Hieruit blijkt dat dit een belangrijke prioriteit van de Europese Unie is en zal blijven in onze betrekkingen met dat land.</p>
      <p sl="en">We delen de zorgen die zijn uitgesproken in de gezamenlijke resolutie over de mensenrechtensituatie in Tibet en in het bijzonder over het behoud van de culturele, religieuze en linguïstische identiteit van het Tibetaanse volk. De Europese Unie heeft deze kwestie regelmatig aan de orde gesteld in het kader van de bilaterale dialoog over de mensenrechten, evenals op het hoogste politieke niveau, zoals tijdens onze bilaterale topontmoetingen en bijeenkomsten van hoge functionarissen. Ook de vorige Voorzitter van het Europees Parlement, de heer Borrell, heeft de kwestie ter sprake gebracht toen hij vorig jaar China bezocht.</p>
      <p sl="en">Met betrekking tot het recente schietincident dat de heer Czarnecki noemde, wil ik u meedelen dat deze zaak formeel aan de orde is gesteld tijdens de meest recente bijeenkomst in het kader van de dialoog over de mensenrechten tussen de EU en China, die in oktober 2006 in Peking is gehouden, en ook tijdens de diplomatieke vervolgbijeenkomst in december 2006. Bij beide gelegenheden heeft de EU er bij de Chinese autoriteiten op aangedrongen een grondig onderzoek naar dit incident in te stellen en heeft zij de Chinese bewering dat het om zelfverdediging ging tegengesproken. We zullen deze kwestie nauwlettend volgen. Ik ben het eens met de heer Matsakis dat bloedvergieten nergens toe leidt.</p>
      <p sl="en">De Commissie heeft dit Parlement regelmatig op de hoogte gehouden van haar beleid inzake Tibet en zal dat ook blijven doen. Zoals commissaris Fischer Boel in oktober 2006 in dit Parlement heeft beklemtoond, heeft de EU consistent vastgehouden aan de opvatting dat een rechtstreekse dialoog tussen de Dalai Lama en de Chinese autoriteiten de enige realistische manier is om een vreedzame en permanente oplossing te vinden voor de kwestie-Tibet, die hopelijk zal leiden tot erkenning van de volledige autonomie van de Tibetaanse regio. We hebben daarom de vijf gespreksronden die hebben plaatsgevonden tussen de speciale gezanten van de Dalai Lama en de Chinese regering nauwlettend gevolgd. In verband hiermee onderhouden functionarissen van de EU regelmatig contacten met de twee speciale afgezanten, waarvan het meest recente in november 2006 heeft plaatsgevonden. Zelfs in dit Parlement lopen de meningen over de benoeming van een bijzondere EU-vertegenwoordiger uiteen. We hebben onze twijfels over het nut van een dergelijke benoeming, omdat waarschijnlijk verhinderd zal worden dat een bijzondere vertegenwoordiger in de praktijk echte invloed zal kunnen uitoefenen of een belangrijke rol zal kunnen spelen in deze dialoog. Er zijn twee partijen nodig om deze dialoog te kunnen voortzetten en verdiepen.</p>
      <p sl="en">We zijn het met de geachte afgevaardigden eens dat deze dialoog op regelmatige basis moet plaatsvinden en een wezenlijke inhoud moet hebben, en dat de respectieve partijen zich moeten onthouden van het nemen van stappen die het scheppen van een klimaat van vertrouwen zouden kunnen schaden. We nemen er nota van dat aan Tibetaanse zijde de bereidheid bestaat om de dialoog spoedig te hervatten en we hopen dat de Chinezen die bereidheid ook hebben. De Europese Unie zal kosten nog moeite sparen om bij iedere gelegenheid te benadrukken hoe belangrijk deze dialoog voor beide partijen is.</p>
      <p sl="en">Ik wil u ook bedanken voor uw aandacht en belangstelling voor deze zaak en voor uw steun, vooral via deze resolutie, omdat die steun zal helpen in het proces.</p>
    </intervention>
    <intervention id="4-176" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Het debat is gesloten.</p>
      <p sl="nl">De stemming vindt aansluitend op de debatten plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="4-177" speaker_id="28316" name="Hannu TAKKULA" is_mep="True" mode="written" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, allereerst wil ik mijn dank uiten voor deze gezamenlijke ontwerpresolutie, die naar mijn mening goed, onpartijdig en relevant is. Wij moeten constructieve oplossingen zien te vinden voor de al jarenlang slepende kwestie-Tibet.</p>
      <p sl="fi">De ontwerpresolutie is gericht op het vinden van een oplossing voor de kwestie-Tibet die in overeenstemming is met het zelfbeschikkingsrecht van China en die de rechten van het Tibetaanse volk eerbiedigt. Dit is naar mijn mening de juiste benadering. Wij hebben een constructief en vreedzaam proces nodig, waarin wordt erkend dat de Tibetaanse bevolking recht heeft op haar eigen cultuur en religie. Als burgers van Europa en de wereld moeten wij ervoor zorgen dat de fundamentele rechten van de mens overal ter wereld worden gerealiseerd. In dit verband is het te hopen dat de culturele en religieuze rechten van de mens ook in Tibet niet worden ingeperkt. Het is te hopen dat er tussen Tibet en China een dialoog tot stand kan komen die leidt tot een oplossing die alle partijen tevredenstelt.</p>
      <p sl="fi">Ik hoop dat wij in de toekomst praktische oplossingen vinden die de regionale onschendbaarheid van China respecteren, maar tegelijkertijd tegemoetkomen aan de wensen van het Tibetaanse volk. Ik weet niet of dit te veel gevraagd is, maar wij in de Europese Unie moeten er alles aan doen om zo'n vreedzaam samenleven tot stand te brengen.</p>
    </intervention>
    <intervention id="4-178" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, ik wil graag een beroep doen op het Reglement. Wij hebben ons er vaak over beklaagd dat de Raad niet aanwezig is bij onze mensenrechtendebatten op donderdagmiddag. Vandaag is het Duitse voorzitterschap hier echter wel degelijk vertegenwoordigd in de persoon van de Duitse regeringscommissaris voor de mensenrechten, de heer Nooke, in het verleden zelf een burgerrechtenactivist in de voormalige DDR. Voorwaar een kleine sensatie. Dat is zeer verheugend, en het zou me veel genoegen doen als we er in het kader van de trialoog op zouden kunnen aandringen dat de aanwezigheid van de Raad bij de mensenrechtendebatten op donderdagmiddag – de heer Nooke is hier vandaag als waarnemer – in de toekomst een vaste traditie wordt. In elk geval dank ik de heer Nooke dat hij hier vandaag naartoe is gekomen.</p>
      <a text="(Applaus)"/>
    </intervention>
    <intervention id="4-179" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Mijnheer de Voorzitter, de bijdrage van de heer Posselt was geen beroep op het Reglement, maar we zijn het volledig met hem eens.</p>
    </intervention>
  </section>
  <section id="creitem25" title="10.2. Humanitaire situatie van Iraakse vluchtelingen (debat)">
    <intervention id="4-181" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Aan de orde zijn zes ontwerpresoluties over de humanitaire situatie van vluchtelingen uit Irak .</p>
    </intervention>
    <intervention id="4-182" speaker_id="28249" name="Tobias PFLÜGER" is_mep="True" mode="spoken" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">auteur . – Mijnheer de Voorzitter, dit is een zeer goede resolutie over de situatie van Iraakse vluchtelingen in hun eigen land en in het buitenland. Er wordt in de resolutie echter met geen woord gerept over de kern van de zaak, namelijk de reden waarom deze mensen op de vlucht zijn geslagen. De belangrijkste reden is de bezetting van Irak door troepen uit de Verenigde Staten, het Verenigd Koninkrijk en andere EU-lidstaten, en met name de aard van die bezetting. Met een dergelijk bezettingsbeleid hoeft niemand er vreemd van op te kijken dat er een vluchtelingenprobleem ontstaat.</p>
      <p sl="de">Ondanks het restrictieve Duitse asielbeleid vormen mensen uit Irak inmiddels de grootste groep asielzoekers in Duitsland. In Irak zelf zijn volgens gegevens van de UNHCR 1,7 miljoen mensen op de vlucht, terwijl daarnaast 2 miljoen mensen naar de buurlanden zijn gevlucht. Deze mensen zijn op de vlucht geslagen omdat er een oorlogssituatie in hun land heerst. De Bloomberg School of Public Health en de John Hopkins Universiteit hebben een onderzoek in de New York Times en de Washington Post gepubliceerd, waarin het aantal doden vanwege de invasie en de gevolgen daarvan tussen maart 2003 en juli 2006, bovenop het normale sterftecijfer, via extrapolatie wordt geschat op 650 000, waarvan 600 000 als direct gevolg van geweld, en 50 000 ten gevolge van ziekten en andere oorzaken. In het onderzoek wordt verder gesteld dat 31 procent van de slachtoffers die zijn gevallen na het beëindigen van de invasie, te wijten is aan het optreden van de coalitietroepen of aan luchtaanvallen. Het risico van een gewelddadige dood is daarmee volgens de gegevens van de John Hopkins Universiteit 58 maal groter dan vóór de invasie.</p>
      <p sl="de">Geachte collega's, deze cijfers tonen aan dat de bezetting van Irak verkeerd is en nu eindelijk moet worden beëindigd. Ook aan de gezamenlijke ondersteuning van deze oorlog door een aantal EU-landen, waaronder Duitsland, moet een eind komen. Dat zou er inderdaad toe leiden dat er minder mensen moeten vluchten dan nu het geval is, zoals ook terecht wordt gesteld in deze resolutie.</p>
    </intervention>
    <intervention id="4-183" speaker_id="4522" name="Baroness NICHOLSON OF WINTERBOURNE" is_mep="True" mode="spoken" nationality="United Kingdom" birth_date="16-10-1941" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">auteur . – Mijnheer de Voorzitter, ik wil mijn collega's bedanken voor het nemen van het initiatief tot dit belangrijke debat. Ik ben het niet eens met wat de vorige spreker zei, want dit punt stond niet ter discussie toen we dit verslag opstelden. Wat wij in de Europese Commissie, de Europese Raad en het Europees Parlement kunnen doen, is iets heel anders.</p>
      <p sl="en">Er bevinden zich enorme aantallen Iraakse vluchtelingen in Jordanië, Syrië en andere buurlanden. Toch mogen deze vluchtelingen in vrijwel geen van deze landen werken. Hun kinderen mogen niet naar school. Ouders en kinderen wordt de toegang tot de gezondheidszorg ontzegd. Zij verkeren in een wanhopige positie en zij krijgen geen overheidssteun, zoals dat wel het geval zou zijn als zij vluchteling waren in een lidstaat van de Europese Unie.</p>
      <p sl="en">In Irak zelf zijn er grote aantallen in eigen land ontheemden die, ver van huis, eveneens zonder werk en voedsel zitten. Zij zijn voornamelijk ontheemd geraakt vanwege religieuze en etnische zuiveringen, een van de afschuwelijkste oorlogen die in een land kan plaatsvinden, zoals ons maar al te goed bekend is uit onze eigen Europese geschiedenis. De sjiieten slaan op de vlucht voor de soennieten, de soennieten slaan op de vlucht voor de sjiieten, en vele anderen vluchten op hun beurt voor de verschillende oproeren die er woeden.</p>
      <p sl="en">Daarom wil ik voorstellen dat de Europese Commissie, die zich heel intensief met dit probleem heeft beziggehouden, de toestand in Irak tot een noodsituatie verklaart. Ik wil de Raad van ministers, die ook ongelooflijk intensief heeft gewerkt met de Iraakse regering, verzoeken om dit te bespreken met de Commissie en bijvoorbeeld met andere G8-donorlanden.</p>
      <p sl="en">Irak is in zekere zin terzijde gelegd. Men was onduidelijk over wat men precies wilde doen, maar op dit moment bevindt het Iraakse volk zich opnieuw in een crisis die vergelijkbaar is met die tijdens de langdurige dictatuur van Saddam Hoessein, onder wiens bewind er veel meer mensen zijn gevlucht en veel meer mensen zijn gedood. Maar hoe het ook zij: de Irakezen hebben onze hulp nodig.</p>
      <p sl="en">Ik doe een dringend beroep op de Commissie en de Raad van ministers om de toestand in Irak te bestempelen als noodsituatie, om bij donoren middelen los te krijgen en deze te besteden aan huisvesting in het land zelf en hulp in den vreemde. We kunnen veel doen, maar we moeten de situatie met andere ogen gaan bekijken.</p>
    </intervention>
    <intervention id="4-184" speaker_id="28508" name="Alyn SMITH" is_mep="True" mode="spoken" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">auteur . – Mijnheer de Voorzitter, dit ongelukkige debat gaat over de o zo voorspelbare humanitaire catastrofe die het volk van Irak heeft geteisterd sinds de coalitie het land illegaal is binnengevallen. Het brengt ook aan het licht hoe de regeringen van onze eigen lidstaten met twee maten meten, en dat geldt met name, naar ik vrees, voor mijn eigen regering in Londen, waarbij ik moet aantekenen dat ik die liever in Edinburgh had gezien.</p>
      <p sl="en">Op de vraag hoeveel geld er zou worden uitgetrokken voor de militaire actie antwoordde minister van Financiën Gordon Brown: "Zoveel als nodig is". Ik ben bang dat de financiële bijdrage aan de humanitaire hulpmaatregelen beschamend laag is.</p>
      <p sl="en">Zoals we hebben gehoord, schatten de Verenigde Naties dat Irak 1,8 miljoen in eigen land ontheemden telt en dat 2 miljoen mensen dat ongelukkige land zijn ontvlucht. Dat is meer dan de gehele bevolking van sommige van onze lidstaten.</p>
      <p sl="en">Premier Blair maakt zich zorgen om het internationaal terrorisme. Hij praat er vaak genoeg over, en hij moet wel! Het directe gevolg van zijn beleid is immers dat er een voedingsbodem voor nieuwe aanhang van Al-Qaeda is ontstaan waarvan deze organisatie alleen maar kon dromen.</p>
      <p sl="en">Wat staat ons dus te doen? Laten we vanavond, als we door de beveiliging op het vliegveld gaan voordat we naar huis vliegen, bedenken dit dat hetgeen is dat premier Blair heeft nagelaten aan Europa en aan de wereldpolitiek. Zoals we al hebben gehoord, kunnen we het beter doen, namelijk door vast te houden aan onze beginselen en door diep in de buidel te tasten.</p>
      <p sl="en">Voor de inspanningen van de Hoge Commissaris voor vluchtelingen van de Verenigde Naties en het Internationale Rode Kruis wordt veel en veel te weinig geld uitgetrokken. De buurlanden van Irak zitten ernstig in het nauw en hebben onmiddellijk hulp nodig. Deze ontwerpresolutie bevat een aantal punten die ik bij het Parlement wil aanbevelen.</p>
      <p sl="en">Wij hebben deze ramp niet veroorzaakt, maar we hebben wel de mogelijkheid om de gevolgen ervan te verzachten. Ik hoop dat we het goede voorbeeld kunnen geven op een punt waar veel van onze lidstaten zwaar de fout zijn ingegaan.</p>
    </intervention>
    <intervention id="4-185" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">auteur . – Mijnheer de Voorzitter, uit de tekst die wij hier vandaag ter goedkeuring aan het Parlement voorleggen, blijkt overduidelijk dat deze situatie slechts beschreven kan worden als een humanitaire tragedie van onmetelijke proporties. Ik bedank de Hoge Commissaris van de Verenigde Naties voor vluchtelingen, de heer António Guterres, omdat hij de aandacht heeft gevestigd op de ramp die op 7 februari heeft plaatsgevonden.</p>
      <p sl="pt">Met name de Zweedse autoriteiten verdienen een woord van lof voor de enorme inspanningen die zij op communautair niveau verrichten om een antwoord te bieden op deze menselijke tragedie. Lof ook voor Egypte, het niet-aangrenzende land dat veruit het grootste aantal vluchtelingen heeft opgevangen. Ik zou de Egyptische overheid dan ook nadrukkelijk willen vragen de binnenkomst en opvang van deze vluchtelingen niet te staken.</p>
      <p sl="pt">Maar bovenal wil ik de Commissie en de Raad verzoeken – zoals ook de heer Posselt, die hier vandaag aanwezig is, terecht heeft onderstreept – de ogen te openen, naar Irak te gaan en de gebeurtenissen ter plekke gade te slaan. Een dergelijke tragedie zou onmogelijk zijn als zij niet van buitenaf georganiseerd werd, zoals ook vroeger al in Rwanda en op de Balkan is gebeurd. Wij mogen onze blik niet langer afwenden, wij moeten naar Irak gaan en begrijpen wat daar aan de hand is. In dit opzicht ben ik trots dat ik onlangs in Irak ben geweest. Ik heb een verslag opgesteld en ik nodig alle afgevaardigden uit om het te raadplegen via internet.</p>
    </intervention>
    <intervention id="4-186" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">auteur . – Mijnheer de Voorzitter, ik wil het liever niet hebben over politiek. De heer Casaca heeft daarnet verwezen naar de politieke context van de inval in Irak en de gevolgen daarvan. Hij heeft het allicht bij het rechte eind.</p>
      <p sl="pl">Ik concentreer me liever op een aantal kwesties die voor journalisten of voor ons, politici, misschien minder belangrijk zijn. Ze zijn echter wel cruciaal voor mensen die het op dit moment zwaar te verduren hebben in Irak. Ik doel op de vele vluchtelingen. Voor mij persoonlijk zijn de achterliggende oorzaken van de gebeurtenissen op het politieke wereldtoneel van ondergeschikt belang. Waar het echt om draait, is wat wij kunnen doen. Ik ben ervan overtuigd dat de rest van de wereld ons op dit moment als hulpeloos beschouwt. Ik ben er eveneens diep van overtuigd dat de Europese Unie niet in staat is om deze mensen daadwerkelijk te helpen. De Verenigde Staten zijn dat volgens mij nog veel minder en dat is werkelijk dramatisch.</p>
      <p sl="pl">De situatie in Irak lijkt twee aspecten te hebben. Aan de ene kant zijn er de slachtoffers van de aanslagen, de honderden en duizenden Irakezen die we telkens weer op televisie zien. Zij vormen het nieuws waarmee we dagelijks om de oren worden geslagen. Er wordt echter bitter weinig aandacht besteed aan het andere aspect van de situatie in Irak, dat van de tienduizenden vluchtelingen. Op dat vlak mag de Europese Unie zeker niet bij de pakken blijven neerzitten. Ik ben het dan ook eens met de vorige sprekers die verwezen naar de initiatieven van de Scandinavische landen en naar de rol van Egypte. Het klopt allemaal.</p>
      <p sl="pl">Het Europees Parlement moet een duidelijke en overtuigende verklaring afleggen waaruit blijkt dat we niet enkel geïnteresseerd zijn in het eerste aspect van het conflict, dat van de slachtoffers van de aanvallen die we dagelijks op televisie zien. We moeten duidelijk maken dat wij, als Europeanen, als Europese politici, net zo begaan zijn met het lot van de Iraakse vluchtelingen. Het vluchtelingenvraagstuk is misschien wel de voornaamste reden tot schaamte voor hen die deze oorlog hebben ontketend en voor hen die hem voortzetten, zelfs als ze dat met de beste bedoelingen doen. Wij moeten bijgevolg actie ondernemen en daar is het Europees Parlement op dit moment ook mee bezig. Ik zou tot slot de andere sprekers willen bedanken voor de wijze uitspraken die zij vandaag hebben gedaan.</p>
    </intervention>
    <intervention id="4-187" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">auteur. – Mijnheer de Voorzitter, achter het Iraakse vluchtelingenprobleem gaan omstandigheden schuil die, zo voorspelt men, in verschillende toekomstige conflicten alleen maar algemener zullen worden. De situatie heeft nu het niveau van een burgeroorlog bereikt. Vooral de christelijke minderheid is een zondebok geworden en er zijn veel christenen vermoord. De Iraakse veiligheidstroepen zijn niet in staat christenen te beschermen, wat de houding van de regering ook is.</p>
      <p sl="fi">Onder andere Turkije, Jordanië en Libanon hebben de verantwoordelijkheid op zich genomen om tijdelijk vluchtelingen toe te laten. In deze landen heeft de vluchtelingenorganisatie van de Verenigde Naties (UNHCR) geen vluchtelingenstatus kunnen geven aan Irakezen die tijdens het huidige conflict zijn binnengekomen, omdat de situatie niet voldoet aan de criteria van het Verdrag van Genève. De huidige regering van Irak vervolgt de christenen niet, maar het probleem is dat er groeperingen in het land zijn die dit wel doen en de regering kan hiertegen niets ondernemen.</p>
      <p sl="fi">Op basis van internationale overeenkomsten kunnen Iraakse christenen geen vluchtelingenstatus krijgen, maar er bestaat geen twijfel over dat zij tijdelijke bescherming nodig hebben. Om de asielzoekers te beschermen, heeft de Hoge Commissaris voor vluchtelingen van de VN ook geen negatief besluit genomen met betrekking tot hen, omdat het gastland hen anders terug kan sturen naar Irak, wat de UNHCR wil zien te voorkomen. Het is dus van wezenlijk belang dat de internationale gemeenschap de oproep van de vluchtelingenorganisatie om meer internationale hulp te bieden beantwoordt. Om de vluchtelingen te helpen, is internationale hulp nodig waarmee wordt voorkomen dat de buurlanden van Irak, die met grote aantallen vluchtelingen te kampen hebben, hun grenzen voor Irakezen sluiten. Het recente nieuws dat de Verenigde Staten van Amerika meer vluchtelingen zullen opnemen, is een stap in de goede richting en ook noodzakelijk, omdat de Verenigde Staten voorheen hun verantwoordelijkheid in dezen uit de weg ging. Wij hebben meer nieuws als dit nodig. Van de EU-landen verdient Zweden een speciale vermelding.</p>
      <p sl="fi">De situatie van de Iraakse vluchtelingen is volstrekt hopeloos. Er is gebrek aan alles: voedsel, medicijnen, gezondheidszorg en brandstof. Ik heb hier concrete voorbeelden van gekregen toen de mensenrechtenorganisatie die ik leid afgelopen najaar in Turkije een ontmoeting had met een groep christelijke vluchtelingen uit Irak.</p>
      <p sl="fi">Het allerbelangrijkste bij de hulp aan de Irakezen is echter het doorvoeren van alomvattende hervormingen om recht en rechtvaardigheid in heel Irak te bevorderen. Ook moet de Iraakse regering er alles aan doen om degenen die zich schuldig maken aan misdaden en mensenrechtenschendingen voor de rechter te brengen. Dit is van wezenlijk belang om de onlusten en het geweld tegen minderheden te stoppen.</p>
    </intervention>
    <intervention id="4-188" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">namens de PPE-DE-Fractie . – Mijnheer de Voorzitter, ik steun deze resolutie, niet in de laatste plaats omdat deze, althans in enkele subclausules, het grote belang onderstreept van de rechten van de vervolgde en bedreigde christenen in Irak.</p>
      <p sl="de">We moeten bedenken dat de christelijke gemeenschappen in het huidige Irak wellicht tot de oudste ter wereld behoren. Ze hebben dertienhonderd jaar weten te overleven te midden van een in meerderheid uit moslims bestaande bevolking – waarvoor ook deze moslims overigens onze lof verdienen. Nu worden de christenen echter bedreigd, en dat terwijl er sprake is van een massale westerse aanwezigheid in Irak. Dat hangt samen met het feit dat Irak, dat na de Eerste Wereldoorlog werd gecreëerd als een kunstmatige staat, op het punt staat uiteen te vallen, waarbij de verschillende delen door het aanwakkeren van nationalistische gevoelens trachten een homogene bevolking samen te stellen, hetgeen uiteraard met name bedreigend is voor de minderheden.</p>
      <p sl="de">Er is één lovenswaardige uitzondering, namelijk het Koerdische deel. Het is de moeite waard dat te benadrukken. Ik roep evenwel de sjiieten en soennieten op om de traditie van tolerantie van hun voorouders voort te zetten, en de christelijke gemeenschappen in Irak weer de bescherming te bieden die zij daar al meer dan duizend jaar genieten. Ik doe ook een dringend beroep op de Commissie om zich sterk te maken voor de rechten van de christenen. Als wij het niet voor ze opnemen, wie dan wel?</p>
    </intervention>
    <intervention id="4-189" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">namens de PSE-Fractie . – Mijnheer de Voorzitter, de Hoge Commissaris voor vluchtelingen van de Verenigde Naties heeft op 8 januari een dringende oproep aan de donorlanden gedaan om een nieuw hulpprogramma ter waarde van 60 miljoen dollar te financieren.</p>
      <p sl="de">Dat programma moet ten goede komen aan de honderdduizenden mensen die ontheemd zijn geraakt ten gevolge van het conflict in Irak, ongeacht hun geloof. Deze massale vluchtelingenstroom is het gevolg van een oorlog die is begonnen tegen de wil van de internationale gemeenschap, die nu moet opdraaien voor de verschrikkelijke gevolgen van deze oorlog.</p>
      <p sl="de">We zijn momenteel getuige van de grootste langdurige exodus sinds de verdrijving van de Palestijnen in 1948. Eén op de acht Irakezen is op de vlucht. Alleen al in 2006 is een half miljoen mensen het eigen land ontvlucht, en elke maand komen daar vijftigduizend vluchtelingen bij. Het aantal ontheemden in Irak bedraagt momenteel mogelijk 1,7 miljoen mensen; de UNHCR schat dat dit aantal eind 2007 zal zijn opgelopen tot 2,3 miljoen. Hoe langer het conflict duurt, hoe neteliger de positie wordt van de ontheemden en de gemeenschappen die hen helpen en willen helpen.</p>
      <p sl="de">Wij roepen de lidstaten en de Commissie op om de Hoge Commissaris voor vluchtelingen van de Verenigde Naties financieel en politiek te ondersteunen bij zijn initiatieven ter bescherming van alle vluchtelingen, ongeacht hun geloof.</p>
    </intervention>
    <intervention id="4-190" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">namens de ALDE-Fractie. – Mijnheer de Voorzitter, dames en heren, de genoemde cijfers komen min of meer overeen: we gaan nu richting de 4 miljoen vluchtelingen, waarvan de helft zich buiten Irak bevindt en de andere helft in eigen land ontheemd is.</p>
      <p sl="it">Dit is op alle fronten een haast ongekende humanitaire ramp en daarom mag de mogelijkheid die de Conferentie van Genève op 17 april 2007 biedt, niet worden verspild: de Europese Unie moet zich voorbereiden en in vol ornaat aantreden, met een politieke vertegenwoordiging op de hoogste niveaus, en al vooraf besluiten welk bedrag er beschikbaar wordt gesteld. Zo niet, dan stevenen we af op een totale mislukking. Over dit punt moeten we het allemaal eens zijn, ongeacht de politieke oorzaken van het conflict: om het vraagstuk, dat in onze handen kan ontploffen en desastreuze gevolgen kan hebben, op te lossen, is dus een zo groot mogelijke eensgezindheid vereist.</p>
      <p sl="it">Ik denk dat het met betrekking tot de oorzaken wellicht nuttig kan zijn – hoewel dit natuurlijk niet het onderwerp is van onze resolutie, maar ik noem dit slechts voor de vertegenwoordigers van de Raad en de Commissie – om, gezien de dagelijkse bloedbaden in Irak, de mogelijkheid in overweging te nemen de kwestie te verwijzen naar het Internationaal Strafhof. Het gaat immers om misdaden tegen de menselijkheid die stelselmatig en dagelijks gepleegd worden. Wellicht dat dit ook nuttig kan zijn met betrekking tot de oorzaken van deze humanitaire ramp.</p>
    </intervention>
    <intervention id="4-191" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik wil mijn aandacht richten op het lot van de Assyrische christenen die momenteel vluchten naar voornamelijk Syrië en Jordanië. De christelijke gemeenschappen van Irak behoren tot de oudste ter wereld, en ze spreken Aramees, de taal van Jezus Christus. Gedurende de Armeense genocide van 1915 hebben ze verschrikkelijk geleden, en daarna werden ze onder de Iraakse hasjemitische monarchie vervolgd omdat ze in de Eerste Wereldoorlog hadden samengewerkt met de Britten. Vervolgens moesten ze het onder Saddam Hoessein opnieuw ontgelden toen hij oorlog voerde tegen de Koerden. Op dit moment zijn er nog maar 6 000 à 8 000 Assyrische christenen over, die voornamelijk in de vlakte van Ninive leven.</p>
      <p sl="en">Er zijn maar liefst 60 000 Assyrische christenen, wellicht zelfs meer, gevlucht sinds het begin van de opstand die volgde op de invasie onder leiding van de VS in 2003. Hun uittocht werd in augustus 2004 versneld toen islamistische terroristen bomaanslagen begonnen te plegen tegen christelijke kerken. De islamisten beschuldigden hen van collaboratie met de geallieerden, enkel en alleen vanwege het feit dat zij het christelijk geloof beleden.</p>
      <p sl="en">In april 2006 stemde het Europees Parlement ervoor om de Assyriërs toe te staan een federale regio te stichten waar zij hun eigen, unieke levenswijze in vrijheid kunnen praktiseren zonder daarbij van buitenaf te worden bedreigd. Ik doe nogmaals een beroep op dit Parlement, op de Commissie en op de speciale waarnemer voor de mensenrechten van het Duitse voorzitterschap om dit als mogelijke oplossing te overwegen.</p>
    </intervention>
    <intervention id="4-192" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Elke dag weer bereikt ons het nieuws van bloedige bomaanslagen in Irak, en het aantal slachtoffers blijft toenemen. Over een andere tragedie bereikt ons echter veel te weinig informatie: 4 miljoen Irakezen zijn getroffen door het wrange lot een vluchteling te worden. Bijna één op de zes inwoners van dat land heeft zich genoodzaakt gevoeld zijn of haar woning achter te laten, het aantal vluchtelingen stijgt en hun levensomstandigheden zijn afschuwelijk. De VN-vluchtelingenorganisatie probeert te helpen, maar zonder succes, want de internationale gemeenschap is nog altijd niet doordrongen van de ernst van de situatie. Het initiatief van Zweden, dat erin heeft toegestemd om aan 9 000 Irakezen de vluchtelingenstatus toe te kennen, verdient te worden toegejuicht. Tot nu toe hebben nog niet veel EU-landen, met name onder de nieuwe lidstaten, de vastberadenheid gehad om dit voorbeeld te volgen. Een belangrijke verantwoordelijkheid ligt evenwel bij de Verenigde Staten, die nolens volens de huidige situatie hebben gecreëerd, waarbij Irak steeds dieper wegzakt in het moeras van een natie in de greep van tweedracht zaaiende interne en externe conflicten.</p>
      <a text="(Applaus)"/>
    </intervention>
    <intervention id="4-193" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Mijnheer de Voorzitter, de opkomst van Saddam Hoessein in de roerige postkoloniale periode in Irak heeft het land een bewind bezorgd van intimidatie, vervolging en moorden op burgers. De illegale militaire invasie en bezetting van Irak die de heer Bush en zijn Britse buldog, de heer Blair, in 2003 ondernamen hebben het volk van Irak ongekende rampspoed gebracht.</p>
      <p sl="en">Het duo Bush-Blair is erin geslaagd om in een tijdsbestek van drie jaar te bereiken wat Saddam en consorten in dertig jaar niet is gelukt. Zij hebben het land namelijk compleet op de knieën gekregen, waardoor honderdduizenden onschuldige burgers de dood hebben gevonden, waardoor er volstrekte rechteloosheid heerst, waardoor de infrastructuur van het land vergaand is vernield en waardoor er miljoenen mensen ontheemd zijn geraakt in Irak zelf, dan wel naar het buitenland zijn gevlucht. De Verenigde Staten en het Verenigd Koninkrijk konden samen jaarlijks meer dan duizend miljard dollar besteden aan de instandhouding van hun oorlogsmachines in Irak, waardoor het probleem nota bene grotendeels zelf werd veroorzaakt, maar nu verwachten zij van de internationale gemeenschap dat zij iets doet aan het gigantische humanitaire probleem van de Iraakse vluchtelingen. In plaats van zich over de Iraakse vluchtelingen te ontfermen en alle kosten daarvan voor hun rekening nemen, verwachten de VS en het Verenigd Koninkrijk dat de buurlanden en de landen van Europa dit probleem oplossen. En logisch ook: we moeten vooral niet afwijken van de regel dat degenen die een ramp veroorzaken daar maar zelden voor opdraaien.</p>
    </intervention>
    <intervention id="4-194" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">Mijnheer de Voorzitter, mijnheer de commissaris, ik zou allereerst het Duitse Voorzitterschap willen feliciteren en zijn vertegenwoordiger van harte welkom willen heten bij dit debat. Het doet me bijzonder veel plezier dat de Duitse Ombudsman hier vandaag aanwezig is.</p>
      <p sl="pl">Volgens schattingen van de Verenigde Naties zijn de voorbije jaren bijna twee miljoen Irakezen hun land ontvlucht wegens de levensgevaarlijke toestand, de chaos en de moeilijke economische omstandigheden. We zijn getuige van het dramatische lot van de Iraakse burgers die hun land verlaten en naar de buurlanden vluchten. Op dit moment gaat het om een miljoen vluchtelingen in Syrië, ongeveer 750 000 personen in Jordanië, meer dan 100 000 in Egypte en 40 000 in Libanon. Daarnaast leven er grote groepen Irakezen verspreid over verschillende landen. De Palestijnen in Irak bevinden zich eveneens in een uiterst benarde situatie. In een verklaring van 2 februari 2007 heeft Human Rights Watch Syrië opgeroepen om onmiddellijk zijn grenzen te openen voor de Palestijnen die ernstig gevaar lopen in Irak.</p>
      <p sl="pl">De Verenigde Naties verzoeken om een bijdrage van 60 miljoen dollar aan financiële hulp om de Iraakse vluchtelingen te helpen. De wereld mag niet onverschillig blijven voor hun lot. Vandaag hebben de Verenigde Staten bekendgemaakt dat ze volgend jaar aan 7 000 Irakezen asiel zullen verlenen in de Verenigde Staten. Deze beslissing is een stap in de goede richting, net als de belofte van de Verenigde Staten om 18 miljoen dollar te schenken aan het hulpprogramma van de Verenigde Naties voor Iraakse vluchtelingen.</p>
      <p sl="pl">Ondanks alles zijn dit slechts druppels op een gloeiende plaat. Er zou nog zo veel meer moeten gebeuren. De Europese Unie zou tijdens de komende conferentie in Genève op 17 april 2007 het voortouw moeten nemen. Zij moet met financiële steun over de brug komen om de uitzichtloze situatie van de Iraakse vluchtelingen te verbeteren en deze crisis een halt toe te roepen.</p>
    </intervention>
    <intervention id="4-195" speaker_id="photo_generic" name="Ján Figeľ" is_mep="True" mode="spoken">
      <p sl="en">lid van de Commissie . Mijnheer de Voorzitter, ik wil de auteurs van deze resolutie bedanken, en dat geldt ook voor de fracties en de afgevaardigden die hun standpunt hierover hebben kenbaar gemaakt. De nadruk lag sterk op de enorme behoefte aan solidariteit met de mensen in grote nood. Ook de Commissie maakt zich ernstige zorgen over de humanitaire situatie in Irak en het enorme menselijk lijden dat wordt veroorzaakt door het voortdurende geweld in dat land, over het grote aantal ontheemden binnen en buiten Irak en over het effect dat dit op de hele regio heeft.</p>
      <p sl="en">De afgelopen maanden heeft de Commissie de situatie op de voet gevolgd, waarbij zij in nauw contact staat met andere belangrijke internationale partijen, met name met het Rode Kruis en de Verenigde Naties.</p>
      <p sl="en">Zoals u al opmerkte, hebben wij dezelfde cijfers van de Hoge Commissaris voor vluchtelingen van de VN, namelijk dat 1,8 miljoen mensen momenteel in eigen land ontheemd zijn en dat er al 2 miljoen Irakezen naar buurlanden zijn gevlucht. Dat komt neer op bijna 4 miljoen mensen, zoals de heer Smith opmerkte.</p>
      <p sl="en">Tot dusver was het echter onmogelijk om een exacte inschatting te maken van de behoeften van de mensen in Irak doordat het vanwege de veiligheidssituatie moeilijk was om toegang te krijgen tot de getroffen bevolkingsgroepen.</p>
      <p sl="en">De conferentie die de Verenigde Naties in april in Genève houden, en die hier ook vermelding verdient, zal naar verwachting meer helderheid verschaffen over de situatie van de in eigen land ontheemden en van degenen die naar het buitenland zijn gevlucht, alsmede over het effect en de behoeften. De Commissie zal actief deelnemen aan die conferentie. In mijn ogen is de oproep van de heer Cappato om daar de handen ineen te slaan met de Raad en de lidstaten van groot belang.</p>
      <p sl="en">Op basis van informatie van internationale humanitaire agentschappen met wie zij een partnerschap heeft, heeft de Commissie via haar directoraat-generaal Humanitaire hulp (ECHO) besloten om 10,2 miljoen euro uit te trekken voor humanitaire hulp aan de slachtoffers van de crisis in Irak.</p>
      <p sl="en">Zoals mijn collega, de heer Michel, vanochtend aankondigde, zal er een eerste financieringspakket van 6,2 miljoen euro worden voorgesteld dat is gericht op de kwetsbaarste groepen, teneinde de humanitaire nood te lenigen van vluchtelingen die zijn vertrokken naar landen zoals Syrië, Libanon en Jordanië. Deze hulp zal bestaan uit basisgezondheidszorg en -onderwijs, alsmede uit gerichte distributie van voedsel en essentiële huishoudspullen. Ook zijn er beschermingsmaatregelen voorzien, met name steun aan het vluchtelingenregistratiesysteem van de Hoge Commissaris voor vluchtelingen van de Verenigde Naties. Dit is van belang om de kwetsbaarste groepen te herkennen en hun specifieke behoeften in kaart te brengen.</p>
      <p sl="en">Er is nog een financieringspakket ter waarde van 4 miljoen euro in voorbereiding voor Irakezen die in eigen land in ellende verkeren. Dit is gebaseerd op een zorgvuldig onderzoek naar de voornaamste behoeften en de wijzen waarop hulp kan worden verleend in wat, zoals u zich kunt voorstellen, een uiterst grillige veiligheidssituatie is.</p>
      <p sl="en">Humanitaire hulp zal onpartijdig en zonder onderscheid worden verleend, en gericht zijn op degenen die het meeste gevaar lopen. De Commissie zal overwegen verdere middelen ter beschikking te stellen indien er nieuwe behoeften ontstaan of als er toegang kan worden verkregen tot groepen die nu buiten ons bereik liggen.</p>
      <p sl="en">Ook zal de Commissie de situatie op de voet blijven volgen en specifieke kwesties ter sprake brengen tijdens haar regelmatige besprekingen met derde landen en de regering van Irak, waaronder ook het ministerie van Verplaatsing en Migratie.</p>
      <p sl="en">Indien de situatie de komende maanden verder verslechtert, zal de Commissie de situatie bezien in het licht van de criteria van de richtlijn betreffende de tijdelijke bescherming in geval van massale toestroom van ontheemden. Aan de hand hiervan kan worden besloten om bij de Raad een verzoek in te dienen om het mechanisme voor tijdelijke bescherming van Iraakse asielzoekers in werking te stellen. Hiermee kan onmiddellijk bescherming worden geboden, en tegelijkertijd worden voorzien in de financiële steun voor hun daadwerkelijke komst en kunnen er ook regelingen worden getroffen voor een uiteindelijke herverdeling van asielzoekers over de lidstaten.</p>
      <p sl="en">Ook zal de Commissie in nauwe samenwerking met de Hoge Commissaris voor vluchtelingen van de Verenigde Naties de mogelijkheid nagaan van een gecoördineerde inspanning van de lidstaten van de EU met betrekking tot hervestiging van vluchtelingen uit de regio. Een dergelijke inspanning kan met name gericht zijn op bijzonder kwetsbare categorieën vluchtelingen, zoals vrouwen die gevaar lopen en niet-begeleide minderjarigen.</p>
      <p sl="en">Ik wil de geachte afgevaardigden danken voor hun resolutie en voor hun steun.</p>
    </intervention>
    <intervention id="4-196" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Het debat is gesloten.</p>
      <p sl="nl">De stemming vindt aansluitend op de debatten plaats.</p>
    </intervention>
  </section>
  <section id="creitem26" title="10.3. Guinee (debat)">
    <intervention id="4-198" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Aan de orde zijn zes ontwerpresoluties over Guinee .</p>
    </intervention>
    <intervention id="4-199" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">auteur . – Voorzitter, toen Frankrijk in 1958 voor zijn koloniën in West-Afrika instemde met zelfbeschikking, was Guinee het enige land waar werd gekozen voor onmiddellijk en volledige onafhankelijkheid. In de elf andere koloniaal bestuurde gebieden koos de elite, veelal buiten het eigen volk om, voor het voortduren van een nauwe bestuurlijke militaire en economische band met Frankrijk. Guinee nam daarentegen een voorbeeld aan de een jaar eerder onafhankelijk geworden voormalige Britse kolonie Ghana, die met een sterke participatie van de eigen bevolking een Afrikaans model van socialisme wilde opbouwen. De leiders Sékou Touré en Kwame N'krumah inspireerden veel Afrikanen in hun strijd voor een betere toekomst, waarin kolonialisme en armoede zouden zijn vervangen door gelijkwaardigheid en ontwikkeling. Helaas heeft in beide landen een militaire staatsgreep aan die ontwikkeling een einde gemaakt. In Guinee regeert sinds 1984 de dictator Conté. Aan de onder zijn controle georganiseerde verkiezingen namen de meeste partijen niet deel en de wel in het parlement vertegenwoordigde officiële oppositie zag zich genoodzaakt het parlement te verlaten. De vakcentrales CNTG en USTG zijn nu de voornaamste kracht in de strijd voor democratie. De presidentiële veiligheidsmacht, geleid door de zoon van de dictator, heeft hun manifestatie op 22 januari beantwoord met het doden van 59 mensen en het verwonden van 150 anderen. De dictator beschouwt het land meer en meer als zijn privébezit. Zoals veel andere dictatoriaal bestuurde landen wordt ook Guinee het slachtoffer van de strijd om bodemschatten tussen groepen die zich de opbrengsten daarvan willen toe-eigenen. In dit geval gaat het om de natuurlijke voorraden goud, ijzer en bauxiet. Mijn fractie ondersteunt de resolutie, die het opneemt voor de eisen van de democratische oppositie.</p>
    </intervention>
    <intervention id="4-200" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">auteur . – Mijnheer de Voorzitter, ik wil de commissaris en de vertegenwoordiger van de Raad bedanken voor hun aanwezigheid. Het is tijd dat de Europese Unie ingrijpt, want de situatie in Guinee wordt almaar slechter.</p>
      <p sl="fr">Te lang heeft een dictatoriaal regime Guinee moedwillig in een staat van onderontwikkeling gehouden en door het gebrek aan openheid en democratie zakt het land weg in een jammerlijke impasse. Het land beschikt over een overvloed aan natuurlijke hulpbronnen en bodemschatten, maar deze rijkdommen worden ingepikt en slecht beheerd door de president en zijn evenzo schuldige kliek, terwijl de bevolking er niets van terugziet en de armoede, de ellende en het sociale onrecht niet langer kan verdragen. President Conté, die sinds 1984 aan de macht is, is ziek en vecht voor zijn leven zoals hij ook vecht om in het zadel te blijven. Dat hij voor zijn leven vecht kan niemand hem kwalijk nemen, maar dat hij op deze manier in het zadel probeert te blijven en daarbij de noodtoestand afkondigt, daarvoor hebben wij geen enkel begrip en dat kunnen we niet accepteren.</p>
      <p sl="fr">Het is niet meer dan vanzelfsprekend dat we een dergelijke opstelling veroordelen wanneer het gaat om een president die decennialang alle macht naar zich heeft toegetrokken, terwijl de wijsheid, of een minimum aan mededogen voor zijn volk, hem ertoe had moeten brengen zijn opvolging en de overgang naar een werkelijk democratisch bestuur in alle rust voor te bereiden. In plaats daarvan is nu de staat van beleg afgekondigd, zijn de vrijheid van vergadering en van verkeer aan banden gelegd en gaan militairen zich te buiten aan gewelddadigheden tegen vreedzame betogers, om over de doden nog maar te zwijgen. Dit is onaanvaardbaar.</p>
      <p sl="fr">Deze meedogenloosheid, deze minachting voor de meest elementaire rechten van de Guinezen en het schandalige gedrag van een heerser die aan het einde van zijn bewind is gekomen, maar jammer genoeg nog altijd in staat is om zijn volk te laten lijden, kunnen wij alleen maar veroordelen. We moeten eisen dat er een onderzoekscommissie wordt ingesteld om de gebeurtenissen in Guinee te onderzoeken en aan het licht te brengen wat de werkelijke tol is van de onderdrukking, op welk verantwoordelijkheidsniveau de besluiten zijn genomen en door wie.</p>
      <p sl="fr">Is de Europese Unie daarbij van plan om aan te dringen op een politieke dialoog zoals is voorzien in artikel 96 van de Overeenkomst van Cotonou? De grootst mogelijke waakzaamheid is geboden, want als de situatie nog verder verslechtert, zullen niet alleen de Guinezen maar ook die hele regio van Afrika daarvan te lijden hebben, doordat het escalerende binnenlandse conflict zich tot de omringende landen zou kunnen uitbreiden. Dat is in het verleden helaas maar al te vaak gebeurd.</p>
    </intervention>
    <intervention id="4-201" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">auteur . – Mijnheer de Voorzitter, het zal u wellicht verbazen dat de banden van Guinee met Europa een lange historie hebben. Europeanen leerden het land voor het eerst kennen gedurende de Portugese ontdekkingsreizen die aan het begin stonden van de slavenhandel in de vijftiende eeuw.</p>
      <p sl="en">In 1890 ontstond het Guinee zoals wij dat nu kennen als een Franse kolonie. Dat zou het tot 1958 blijven. Van 1958 tot 1984 werd het land geregeerd door een dictator, Ahmed Sékou Touré, die werd gesteund door de Sovjet-Unie. Na zijn dood in 1984 kwam er een nieuw totalitair regime in het zadel onder een volgende dictator, Lansana Conté, die volgens sommigen voornamelijk door het Westen in het zadel werd gehouden. De regering van Conté was zonder meer beter dan die van Touré, maar nog altijd verre van democratisch. Een bewijs daarvan zijn de hardhandige omgang met politieke tegenstanders en de gebeurtenissen in februari die leidden tot de dood van 23 demonstranten. Guinee is een land dat in het verleden door Europa is gebruikt en soms misbruikt en dat nu vecht om te overleven in extreme armoede en politieke instabiliteit.</p>
      <p sl="en">Guinee is vanwege zijn minerale rijkdommen, in ieder geval in potentie, een van de rijkste landen van Afrika. Wij als Europeanen hebben de plicht om de bevolking van Guinee – deze keer oprecht en doeltreffend – te helpen de weg naar ware democratie, vrijheid, gerechtigheid en welvaart te vinden en te volgen.</p>
    </intervention>
    <intervention id="4-202" speaker_id="4318" name="Harlem DÉSIR" is_mep="True" mode="spoken" nationality="France" birth_date="25-11-1959" birth_place="Paris" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">auteur . – Mijnheer de Voorzitter, in Guinee is een oude seniele dictator sinds 17 januari ongestraft bezig een bloedbad aan te richten onder zijn volk om zijn bewind, zijn corruptie vriendjes en zijn tanende macht te beschermen.</p>
      <p sl="fr">Guinee verkeert in een vrije val. Ondanks dat het land de belangrijkste exporteur is van bauxiet en ondanks dat er goud, diamanten en ijzer in de grond zitten, heeft het een van de allerarmste bevolkingen van de wereld. De corruptie verteert de bodemschatten en slecht beheer doet de rest. Protesten van het volk worden de kop ingedrukt. Het enige antwoord dat president Conté kon verzinnen op de stakingen van januari was om veiligheidstroepen op de menigte te laten schieten, vakbondsleiders gevangen te nemen en om vervolgens, nadat hij op 27 januari zogenaamd onderhandelingen aanging, de noodtoestand af te kondigen en te ontkennen dat hij had toegezegd een consensuspremier te benoemen. Er zijn inmiddels meer dan honderd doden gevallen en het bloedvergieten is nog niet ten einde.</p>
      <p sl="fr">Europa mag niet blijven zwijgen en werkeloos toezien. We kunnen niet afwachten tot Guinee in een enorme brandhaard verandert, hetgeen onoverzienbare gevolgen zou hebben voor de regio. Er rust een verantwoordelijkheid op Europa.</p>
      <p sl="fr">Wij verzoeken de Commissie de bepalingen van artikel 96 van de Overeenkomst van Cotonou ten uitvoer te leggen, een artikel dat van toepassing is in het geval van schending van de mensenrechten en de democratische beginselen. We moeten de Guinese bevolking vandaag terzijde staan en van de autoriteiten eisen dat zij onverwijld een einde maken aan het bloedvergieten, de tijdens de demonstratie opgepakte personen vrijlaten, de burgerlijke vrijheden herstellen en in overleg met de oppositiepartijen een consensuspremier en -regering benoemen.</p>
      <p sl="fr">Daarnaast vind ik dat de Europese Unie moet aandringen op het houden van verkiezingen onder internationaal toezicht, met waarnemingsmissies van de Europese Unie en de Verenigde Naties. Dat gebeurt op dit moment bijvoorbeeld in Mauritanië – daar is onze collega, Marie Anne Isler Béguin, bij betrokken, die ik hierbij feliciteer – en is ook gebeurd in de Democratische Republiek Congo, met buitengewoon goede en belangrijke resultaten.</p>
      <p sl="fr">Tot slot moeten we zeker het voorstel steunen om een onafhankelijke onderzoekcommissie in te stellen, onder auspiciën van de Verenigde Naties, om de gewelddadigheden van de afgelopen maanden te onderzoeken. Na 23 jaar dictatuur is het genoeg geweest; de Europese bevolking moet de Guinese bevolking bijstaan in haar strijd voor vrijheid en waardigheid.</p>
    </intervention>
    <intervention id="4-203" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">auteur . – Mijnheer de Voorzitter, zoals al eerder opgemerkt, is Guinee op grond van zijn visserij, landbouw en grondstoffen een in potentie zeer rijk land. Dat er desondanks in dat land sprake is van bittere armoede, is het gevolg van een decennialange geschiedenis van schrikbarend economisch wanbeleid, dictatuur en deerniswekkend staatsbestuur. Ik wil de heer Matsakis bedanken voor het feit dat hij de door de heer Meijer genoemde Sékou Touré kwalificeert als een van de ergste dictators in de geschiedenis van Guinee.</p>
      <p sl="de">Helaas is er ook op dit moment sprake van een onacceptabele toestand, reden waarom we de huidige interim-president – want meer kan hij toch niet zijn – oproepen om de korte tijd die hem nog rest, te benutten voor een ordelijke overgang naar een democratische rechtsstaat. Dat kan hij echter niet als hij een marionet tot minister-president benoemt, zoals nu gebeurd is. Hij kan dat alleen als hij daadwerkelijk ingaat op de eisen van de vakbonden en de democratische beweging, en een brede overgangsregering opzet waaraan ook de oppositie deelneemt. Deze regering moet zich uitsluitend bezighouden met het herstellen van de openbare orde en het voorbereiden van vrije verkiezingen, opdat de tijd van terreur en dictatuur eindelijk tot het verleden behoort en de weg wordt vrijgemaakt voor democratie en welvaart.</p>
    </intervention>
    <intervention id="4-204" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">namens de IND/DEM-Fractie . – Mijnheer de Voorzitter, net als vele andere Afrikaanse landen is Guinee rijk aan minerale hulpbronnen. Toch is het een van de armste landen ter wereld. Een groot deel van de bevolking leeft in troosteloze armoede. Deze uitzichtloze situatie vormde de aanleiding voor de stakingen en betogingen die in 2005 en aan het begin van dit jaar hebben plaatsvonden. De inwoners van Guinee uitten zo hun protest tegen het corrupte bewind van president Conté die al 23 jaar de macht in handen heeft.</p>
      <p sl="pl">De stakingen geven uitdrukking aan het ongenoegen van de burgers over de inflatie, de werkloosheid, de hoge prijzen van eerste levensbehoeften en het energie- en watertekort. Enige tijd geleden leidden de stakingen zelfs tot een tijdelijke stopzetting van de uitvoer van aluminiumerts, Guinee's belangrijkste troef. Dit heeft enorme verliezen veroorzaakt die opliepen tot een miljoen dollar per dag. De vakbondsleiders en de aanvoerders van de staking in januari hebben hun protest gestaakt na de ondertekening van een akkoord waarin ze eisten dat de minister-president werd vervangen. De beloften in de overeenkomst tussen de vakbonden, het parlement van Guinee en zijn hoogste rechtscollege werden echter niet nagekomen. De nieuwe minister-president is opnieuw lid van de regerende partij. Dit voorspelt weinig goeds met het oog op de verbetering van de situatie waar de demonstranten om hadden gevraagd.</p>
      <p sl="pl">De gebeurtenissen in Guinee doen me denken aan wat zich jaren geleden in mijn vaderland heeft afgespeeld. Net als destijds in Polen beschiet het regime in Guinee onschuldige burgers die ijveren voor veranderingen, betere levensomstandigheden en de eerbiediging van de rechten van de mens. Wij eisen dat de democratische beginselen in Guinee worden gerespecteerd. Daarnaast vragen we dat er hervormingen worden doorgevoerd die de inwoners van het land een waardig leven garanderen, gebaseerd op de eigen natuurlijke rijkdommen, die momenteel door rijke ondernemingen worden uitgebuit en een voorwerp zijn van corruptie. Duizenden burgers sterven in Guinee van honger en armoede. Meer dan honderd personen zijn tijdens de recente betoging om het leven gekomen. Ze zijn de slachtoffers van een prille democratie en van de strijd voor de mensenrechten. Tegelijkertijd zijn ze een smet op het geweten van hen die meer belang hechten aan aluminiumerts, bauxiet, goud en diamanten dan aan mensenlevens.</p>
    </intervention>
    <intervention id="4-205" speaker_id="photo_generic" name="Ján Figeľ" is_mep="True" mode="spoken">
      <p sl="en">lid van de Commissie . Mijnheer de Voorzitter, Guinee heeft niet alleen een erg moeilijke geschiedenis en erfenis, maar het land bevindt zich ook op dit moment in een erg moeilijke situatie. Toch kunnen we Guinee meer hoop bieden als we de handen ineen slaan.</p>
      <p sl="en">De Commissie is zich ten volle bewust van de situatie in dat land. In een persbericht van 22 januari heeft de Europese Commissie het gewelddadige ingrijpen door de veiligheidstroepen veroordeeld, en opgeroepen tot terughoudendheid en het tonen van burgerlijke verantwoordelijkheid tijdens deze demonstraties. Commissaris Michel betreurde het verlies van mensenlevens en moedigde de uiteenlopende belanghebbenden aan om een constructieve dialoog aan te gaan teneinde de noodzakelijke politieke hervormingen ten uitvoer te leggen die van belang zijn voor dat land.</p>
      <p sl="en">Het Duitse voorzitterschap heeft namens de Unie op 9 februari een verklaring afgegeven waarin wordt betreurd dat er tijdens de demonstraties doden zijn gevallen en waarin de regering van Guinee wordt verzocht een toelichting te geven op de omstandigheden waaronder deze doden zijn gevallen en op de juridische stappen die worden genomen tegen de verantwoordelijken.</p>
      <p sl="en">De onderzoekscommissie die in Guinee is benoemd, staat onder leiding van openbaar aanklagers. Slachtoffers en hun familieleden worden echter uitgenodigd om hun zaken aanhangig te maken bij de rechtbanken, die over beperkte middelen beschikken, of aangifte te doen bij de politie, een instelling die in hoge mate betrokken is bij de onderdrukking. Gezien deze situatie heeft de Guinese orde van advocaten geweigerd om zitting te nemen in de onderzoekscommissie en in plaats daarvan verzocht om een internationale commissie. De Guinese orde van advocaten wil de zaak ook voorleggen aan het Internationaal Strafhof.</p>
      <p sl="en">De delegatie van de Commissie in Conakry en de ambassades van de lidstaten hebben bij de regering van Guinee regelmatig krachtig aangedrongen op een volledig onderzoek naar de gebeurtenissen. Dit heeft ook commissaris Michel onderstreept tegenover minister van Buitenlandse Zaken Condé. De delegatie en andere diplomaten hebben tegenover de nieuwe premier eveneens onderstreept dat het gedrag van de veiligheidstroepen dat tijdens de vorige staking is waargenomen, simpelweg dient op te houden.</p>
      <p sl="en">In de samenwerkingsstrategie van de EU met Guinee in het kader van het negende Europese Ontwikkelingsfonds, die op 21 december 2006 is ondertekend, is behoorlijk bestuur opgenomen als speerpunt, als prioriteit. De beoogde maatregelen zijn gericht op het bevorderen van de doeltreffendheid en transparantie van het openbaar bestuur, op het versterken van de rechtsstaat en het bevorderen van een democratische samenleving.</p>
      <p sl="en">Als vervolg op de raadplegingen over artikel 96 van de Overeenkomst van Cotonou, die in april 2005 werden afgerond, wordt er een geïntensiveerde politieke dialoog met het land gevoerd. De Commissie heeft de Guinese autoriteiten erop gewezen dat de nieuwe situatie in dit verband in aanmerking zal worden genomen.</p>
      <p sl="en">Ik wil u bedanken voor de resolutie, en ik ben er vast van overtuigd dat de Europese Unie het land dient te steunen bij het streven naar een betere toekomst.</p>
    </intervention>
    <intervention id="4-206" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Het debat is gesloten.</p>
      <p sl="nl">De stemming vindt aansluitend op de debatten plaats.</p>
    </intervention>
  </section>
  <section id="creitem27" title="11. Stemmingen">
    <intervention id="4-208" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">We gaan nu over tot de stemming.</p>
      <a text="(Uitkomst en nadere bijzonderheden betreffende de stemming: Zie notulen.)"/>
    </intervention>
  </section>
  <section id="creitem28" title="11.1. Dialoog tussen de Chinese regering en de gezanten van de Dalai Lama (stemming)"/>
  <section id="creitem29" title="11.2. Humanitaire situatie van Iraakse vluchtelingen (stemming)">
    <intervention id="4-212" speaker_id="28508" name="Alyn SMITH" is_mep="True" mode="spoken" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">Mijnheer de Voorzitter, wij stellen voor om in paragraaf 5, regel 4, de woorden "het Parlement" te schrappen. Dit omdat het taalkundig wat slordig en wellicht een tikje onlogisch is als het Parlement "het Parlement" zelf oproept tot deelname aan deze internationale conferentie.</p>
    </intervention>
    <intervention id="4-214" speaker_id="28508" name="Alyn SMITH" is_mep="True" mode="spoken" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">Mijnheer de Voorzitter, met dit amendement op paragraaf 7 willen wij geenszins onze lof voor de Zweedse regering afzwakken, maar het cijfer dat in paragraaf 7 wordt genoemd – 8 951 – is feitelijk onjuist. We stellen voor om de zinsnede "die in 2006 8 951 Irakezen asiel heeft verleend" te schrappen. Dit maakt de paragraaf vloeiender, terwijl er aan de lof voor de inspanningen van de Zweedse regering geen afbreuk wordt gedaan.</p>
    </intervention>
  </section>
  <section id="creitem30" title="11.3. Guinee (stemming)">
    <intervention id="4-218" speaker_id="4318" name="Harlem DÉSIR" is_mep="True" mode="spoken" nationality="France" birth_date="25-11-1959" birth_place="Paris" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, we hebben er inderdaad mee ingestemd ons amendement 1 in te trekken, en wel om de consensus en de eensgezindheid tussen de fracties te bewaren – waar ik blij mee ben, omdat deze resolutie daar, naar mijn mening, haar kracht aan ontleent. In overleg met de andere fracties hebben wij ervoor in de plaats een mondeling amendement ingediend. Dit zou moeten worden toegevoegd aan het einde van overweging D. Ik ga het u in het Engels voorlezen, want dat is de taal die als uitgangspunt zal dienen en waarin dit amendement tot stand is gekomen. Met dit amendement zal verduidelijkt worden dat het gaat om een interventie door huursoldaten uit Liberia en Sierra Leone die door de autoriteiten worden ingezet, maar dat er nog geen sluitend bewijs is voor een dergelijke interventie, ook al hebben alle waarnemers ter plaatse deze inmiddels kunnen vaststellen. Om naar deze situatie te verwijzen zonder de zorgvuldigheid uit het oog te verliezen, verklaren wij het volgende:</p>
      <p sl="fr">"en er meldingen zijn van de aanwezigheid van huurlingen en voormalige guerrillastrijders"</p>
      <p sl="fr">Maar volgens mij wilde onze collega, de heer Matsakis, een mondeling amendement indienen op het mondelinge amendement, om dit nog verder te preciseren, en ik wil graag meteen al zeggen dat de formulering die hij nu gaat voorstellen, mijn steun heeft, zodat we allemaal unaniem voor dezelfde tekst kunnen stemmen.</p>
    </intervention>
    <intervention id="4-221" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Mijnheer de Voorzitter, om de zaak nog meer te verhelderen, en feitelijk correcter en completer te maken, wil ik een mondeling amendement indienen op het mondelinge amendement van de heer Désir.</p>
      <p sl="en">Aan de woorden "en er meldingen zijn van de aanwezigheid van huurlingen en voormalige guerrillastrijders" wil ik toevoegen: "die als paramilitaire regeringstroepen werkzaam zijn".</p>
      <a text="(Het Parlement neemt het mondeling amendement in aanmerking)"/>
    </intervention>
    <intervention id="4-222" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem31" title="12. Samenstelling commissies en delegaties: zie notulen"/>
  <section id="creitem32" title="13. Besluiten inzake bepaalde documenten: zie notulen"/>
  <section id="creitem33" title="14. In het register ingeschreven schriftelijke verklaringen (artikel 116 van het reglement)"/>
  <section id="creitem34" title="15. Verzending van de tijdens deze vergadering aangenomen teksten: zie notulen"/>
  <section id="creitem35" title="16. Rooster van de volgende vergaderingen: zie notulen"/>
  <section id="creitem36" title="17. Onderbreking van de zitting">
    <intervention id="4-229" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 16.25 uur gesloten)"/>
    </intervention>
  </section>
</text>
