<?xml version='1.0' encoding='utf-8'?>
<text id="20110215.NL" lang="nl" date="2011-02-15" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Debatten over gevallen van schending van de mensenrechten, de democratie en de rechtsstaat (bekendmaking van de ingediende ontwerpresoluties): zie notulen"/>
  <section id="creitem3" title="3. Emissienormen voor nieuwe lichte bedrijfsvoertuigen (debat)">
    <intervention id="2-006-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Aan de orde is het verslag over het voorstel voor een verordening van het Europees Parlement en de Raad tot vaststelling van emissienormen voor nieuwe lichte bedrijfsvoertuigen in het kader van de communautaire geïntegreerde benadering om de CO2-emissies van lichte voertuigen te beperken [2009/0173(COD) ] - Commissie milieubeheer, volksgezondheid en voedselveiligheid. Rapporteur: Martin Callanan (A7-0287/2010).</p>
    </intervention>
    <intervention id="2-007-000" speaker_id="4536" name="Martin CALLANAN" is_mep="True" mode="spoken" role="rapporteur" nationality="United Kingdom" birth_date="08-08-1961" birth_place="Newcastle" p_group="European Conservatives and Reformists Group" m_state="GB">
      <p sl="en">Mijnheer de Voorzitter, het verheugt mij dat ik het debat van vandaag kan openen met mijn verslag over emissies van lichte bedrijfsvoertuigen (LBV's).</p>
      <p sl="en">Alvorens in te gaan op de details van de tekst wil ik graag een aantal mensen bedanken: allereerst de schaduwrapporteurs van alle fracties; in de tweede plaats de rapporteurs en leden van de Commissie vervoer en toerisme en de Commissie industrie, onderzoek en energie voor hun adviezen; en in de derde plaats de commissaris en haar team – wij hebben over dit onderwerp een aantal zeer constructieve bijeenkomsten gehad. In de vierde plaats wil ik het Belgische voorzitterschap bedanken: er is zeer hard gewerkt tijdens de trialoogonderhandelingen. Ten slotte gaat mijn dank uit naar Jos Vervloet en Isobel Findlay van het ENVI-secretariaat, die ons gedurende het gehele proces fantastisch hebben bijgestaan. Met name de hulp van Isobel bij de ingewikkelde comitologiekwesties was bijzonder waardevol.</p>
      <p sl="en">De voorgestelde wetgeving werd al verwacht sinds de invoering van gelijksoortige wetgeving voor personenauto's. Persoonlijk was ik niet geheel overtuigd van de noodzaak van deze wetgeving omdat de meeste bestelauto's gekocht worden door zowel grote als kleine bedrijven die al heel goed beseffen dat besparingen en brandstofefficiëntie nodig zijn. Daarom ben ik tijdens dit gehele proces van mening geweest dat het cruciaal is om een ambitieuze doch realistische langetermijndoelstelling en een goed hanteerbare kortetermijndoelstelling te hebben, waarbij niet alleen rekening wordt gehouden met de eisen van de productiecycli van de industrie, maar ook met de behoefte aan een schoner milieu. Ons debat is steeds vooral gericht geweest op de langetermijndoelstelling.</p>
      <p sl="en">In haar oorspronkelijke voorstel ging de Commissie uit van 135 gram CO2/km, wat door veel betrokkenen eenvoudig onhaalbaar werd geacht. De LBV-sector kent langere ontwikkelings- en productietijden dan de sector personenauto's. Bovendien worden LBV's, zoals de naam al impliceert, voornamelijk gebruikt voor bedrijfsmatige doeleinden. In tegenstelling tot personenauto's is het minder goed mogelijk om hun vorm of gewicht aan te passen teneinde de emissies te verminderen. De belangrijkste manier om dit bij LBV's te bereiken, is door de motoren en mechanica van de voertuigen aan te passen – een veel langduriger en duurder proces dan eenvoudig de carrosserie van het voertuig te veranderen of het gewicht omlaag te brengen.</p>
      <p sl="en">Ook moet worden opgemerkt dat in de LBV-sector veel meer gebruik wordt gemaakt van diesel als brandstof dan in de personenautosector. Toen de Commissie haar oorspronkelijke voorstel publiceerde, wezen veel fabrikanten erop dat zij niet verder wensten te gaan dan 160 gram CO2/km, een norm die de meesten van ons in het Parlement veel te mild en gemakkelijk vonden. Uiteindelijk bevat het pakket waarover we het allemaal eens zijn geworden en dat vandaag aan u is voorgelegd een redelijk compromis van 147 gram CO2/km.</p>
      <p sl="en">Aangezien het duurder is om CO2 bij LBV's te verminderen dan bij personenauto's en er langere ontwikkelings- en productiecycli nodig zijn, geloof ik persoonlijk dat hier een goede balans is bereikt tussen enerzijds het streven naar betere milieunormen en anderzijds het bieden van een realistisch en haalbaar doel voor de LBV-fabrikanten. Het feit dat dit compromis betekent dat het ene kamp ons verwijt de industrie te bevoordelen en het andere kamp ons te milieuvriendelijk vindt, wijst er volgens mij op dat wij precies het juiste midden hebben gevonden.</p>
      <p sl="en">Alle fracties waren het erover eens dat één aspect van het voorstel van de Commissie onwerkbaar was. Het ging hier om de zeer complexe kwestie van in fasen gebouwde voertuigen. Het is natuurlijk oneerlijk om de fabrikant van het basisvoertuig sancties op te leggen als hij niet verantwoordelijk is voor wat er in de latere productiefasen met het voertuig gebeurt. In het pakket dat vandaag aan u is voorgelegd, staat het verstandige voorstel dat de Commissie nog vóór het einde van het jaar deze kwestie opnieuw bekijkt en er staat in welke uitgangspunten hiervoor zouden moeten worden gehanteerd.</p>
      <p sl="en">Ik geloof dat het pakket dat we door onderhandelingen hebben bereikt en dat vandaag als amendement 58 aan het Parlement wordt voorgelegd het optimale resultaat is. Ik ben blij dat ik, naar ik hoop, de steun zal krijgen van de meeste grote fracties. Er is een balans gevonden tussen de behoefte aan betere normen voor het milieu en realistische en haalbare doelstellingen zonder de industrie bij voorbaat te veroordelen en zonder de werkgelegenheid in de Unie in gevaar te brengen.</p>
      <p sl="en">Over het algemeen ben ik geen voorstander van goedkeuringen in eerste lezing en vind ik dat deze zoveel mogelijk moeten worden vermeden. Maar in dit geval verschaft een goedkeuring in eerste lezing duidelijkheid en zekerheid aan een sector die nog steeds te lijden heeft van de wereldwijde economische crisis, terwijl er ook een maatstaf wordt gegeven voor harde, maar eerlijke milieunormen die wij allen graag willen hebben. Ik hoop dat mijn collega's dit pakket met mij zullen steunen.</p>
    </intervention>
    <intervention id="2-008-000" speaker_id="photo_generic" name="Connie Hedegaard" is_mep="True" mode="spoken">
      <p sl="en">lid van de Commissie . − Mijnheer de Voorzitter, allereerst wil ik de rapporteur, de heer Callanan, en de schaduwrapporteurs bedanken voor hun inspanningen bij het bereiken van overeenstemming over het voorstel van de Commissie over lichte bedrijfsvoertuigen. De heer Callanan merkte terecht op dat deze besprekingen in de nasleep van de economische crisis moeilijk waren.</p>
      <p sl="en">Laat ik duidelijk zijn: het compromispakket dat het resultaat is van deze interinstitutionele discussies is op een aantal punten minder ambitieus dan het voorstel van de Commissie. Het belangrijkste is dat de termijn waarbinnen volledig moet worden voldaan aan de kortetermijndoelstelling met een jaar wordt verlengd, dat de hoogte van de boete indien hieraan niet wordt voldaan – de bijdrage voor overtollige emissies – verlaagd is en dat de langetermijndoelstelling minder ambitieus is geworden. Het zal daarom geen verrassing zijn als ik zeg dat ik liever een ambitieuzer resultaat zou hebben gehad, en dat zal waarschijnlijk ook voor velen van u gelden.</p>
      <p sl="en">Toch is dit compromis een belangrijke stap vooruit. In 2020 zal de gemiddelde CO2-uitstoot van bestelauto's vergeleken met het uitgangspunt in 2007 van 203 gram CO2 per kilometer zijn verminderd naar 147 gram per kilometer. Dat betekent een gemiddelde vermindering van de uitstoot bij bestelauto's van 28 procent in dertien jaar. Aangezien verwacht wordt dat de vraag naar lichte bedrijfsvoertuigen zal stijgen, is deze toegenomen efficiëntie een belangrijke bijdrage aan de vermindering van de emissies in de vervoerssector.</p>
      <p sl="en">Het compromis zal ook leiden tot nettobesparingen voor de consument, voornamelijk kleine en middelgrote bedrijven, van meer dan 2 200 euro per voertuig voor de gehele levensduur. Bovendien zullen de doelstellingen de innovatie binnen de industrie stimuleren en fabrikanten in staat stellen om te profiteren van de overgang naar een koolstofarme economie, waardoor hun concurrentievermogen op lange termijn zal toenemen. Laten we niet vergeten dat deze verordening fabrikanten het voordeel geeft dat zij een pioniersol kunnen vervullen op de wereldmarkten, want het is waarschijnlijk dat daar vergelijkbare CO2-normen zullen gaan gelden en dat er meer vraag zal komen naar efficiënte voertuigen.</p>
      <p sl="en">Daar komt nog bij dat een belangrijke kloof in de regelgeving tussen personenauto's en bestelauto's door deze verordening zal worden gedicht, wat mogelijke nadelige effecten op de verordening inzake CO2-emissies van personenauto's zal verminderen. Grote auto's zullen niet kunnen ontkomen aan de normen voor CO2-emissies door eenvoudig bij de typebepaling de categorie van het voertuig te wijzigen in 'bestelauto'.</p>
      <p sl="en">Ten slotte: u weet dat de emissies van het vervoer tegenwoordig hoger zijn dan in 1990, waardoor de reducties die in andere sectoren zijn bereikt voor een groot deel teniet worden gedaan. Dat kan natuurlijk niet zo blijven. Het vervoer moet een substantiële bijdrage leveren aan de totale CO2-doelstellingen van de EU.</p>
      <p sl="en">Deze verordening is een nieuw instrument met behulp waarvan de lidstaten kunnen voldoen aan hun verplichtingen om in 2020 de CO2-emissies in sectoren buiten het EU-emissiehandelssysteem te verminderen.</p>
      <p sl="en">Ik geloof dat ook deze overeenkomst bewijst dat de Europese Unie zich ervoor inzet om de beoogde klimaatdoelstellingen te halen en ik hoop dat u dit compromispakket tijdens de stemming die later vandaag plaatsvindt, zult steunen.</p>
    </intervention>
    <intervention id="2-009-000" speaker_id="1928" name="Werner LANGEN" is_mep="True" mode="spoken" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">rapporteur voor advies van de Commissie industrie, onderzoek en energie. – Mijnheer de Voorzitter, een akkoord in eerste lezing zou een uitzondering moeten zijn. In dit geval was het echter mogelijk, omdat we bij het meest omstreden onderwerp een compromis hebben gevonden tussen de voorstellen van de Commissie, de voorstellen van de Commissie milieubeheer, volksgezondheid en voedselveiligheid en de voorstellen van de Commissie industrie, onderzoek en energie. We hebben dit resultaat slechts kunnen bereiken doordat we deze onderhandelingen zijn ingegaan met een gemeenschappelijk onderhandelingsmandaat van alle fracties. Ik wil vooral Martin Callanan hartelijk danken voor zijn inzet. Het resultaat mag er zijn. Het is in belangrijke mate gelijk aan het voorstel van de Commissie industrie, onderzoek en energie. Ik denk dat we alles bij elkaar genomen een ambitieus project op weg hebben geholpen, dat door de industrie tot stand kan worden gebracht. Dit biedt vooral de consumenten, en in het bijzonder de kleine en middelgrote ondernemingen, winkeliers, handelaren en micro-ondernemingen die deze voertuigen gebruiken, de mogelijkheid om gebruik te maken van betaalbare en toch moderne voertuigen met lagere CO2-emissies.</p>
      <a text="(Spreker wordt door de Voorzitter onderbroken)"/>
      <p sl="de">In mijn dossier voor de Commissie industrie, onderzoek en energie staat één punt dat niet is overgenomen, hoewel het wel met een krappe meerderheid was aangenomen. Dat was het voorstel voor de snelheidsbegrenzers. Dat is nu een zaak voor de lidstaten die afzonderlijk moet worden geregeld. Daarom zijn we tevreden met het compromis in zijn totaliteit. De Commissie industrie, onderzoek en energie kan hier haar steun aan verlenen.</p>
    </intervention>
    <intervention id="2-010-000" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">rapporteur voor advies van de Commissie verkeer en toerisme . − Mijnheer de Voorzitter, het verkeer is inderdaad een van de aandachtsgebieden waar de uitstoot moet worden teruggebracht. Onze jacht op emissieverlaging mag het concurrentievermogen van de Europese autofabrikanten echter niet in gevaar brengen. Dat is des te belangrijker gezien de recente financiële crisis. De Europese automobielindustrie likt nog altijd haar wonden daarvan.</p>
      <p sl="cs">Tegen deze achtergrond acht ik de overeengekomen gemiddelde uitstoot van nieuwe lichte bedrijfsvoertuigen van 147 g CO2/km vrij ambitieus. Ik ben dan ook uiterst benieuwd naar de haalbaarheidsstudie waar de Commissie op dit moment met gebruikmaking van actuele gegevens aan werkt.</p>
      <p sl="cs">De Commissie en een aantal andere partijen lijken de voorgestelde normen niet ambitieus genoeg te achten en ik vrees met grote vreze pogingen van hun zijde om het debat over dit onderwerp te heropenen om dan te proberen deze verordening te voorzien van strengere doelstellingen. Dat zou geen goede zaak zijn, want marktpartijen moeten de zekerheid hebben dat de wetgeving niet telkens weer verandert. Het is nu de hoogste tijd om autofabrikanten de vrije hand te geven om met gezwinde spoed aan de slag te gaan met de ontwikkeling van nieuwe motoren aan de hand van zekere normen en doelstellingen.</p>
      <p sl="cs">Dan wil ik tot slot nog met klem wijzen op overweging 24 waarin wordt nagedacht over een bredere invoering van snelheidsbegrenzers, nu ook voor lichte bedrijfsvoertuigen. Het doet mij deugd dat we ons apart over dit onderwerp zullen buigen en dat dit debat ter zake en minder ideologisch zal zijn.</p>
    </intervention>
    <intervention id="2-011-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Dames en heren, we moeten ons aan onze spreektijd houden, aangezien we een vol programma hebben en de stemming vanmiddag om 12.00 uur plaatsvindt.</p>
    </intervention>
    <intervention id="2-012-000" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">namens de PPE-Fractie. – Mijnheer de Voorzitter, ik vertegenwoordig vandaag Anja Weisgerber, onze schaduwrapporteur in de Commissie milieubeheer, volksgezondheid en voedselveiligheid, die met zwangerschapsverlof is. We wensen haar het allerbeste. Ze heeft met betrekking tot dit dossier uitstekend werk verricht.</p>
      <p sl="de">Alles bij elkaar genomen kunnen we zeggen dat we allemaal blij zijn met dit compromis. Het was niet zo moeilijk als bij de personenauto's, omdat dit een minder emotioneel onderwerp is. Toch werden we geconfronteerd met zeer grote ecologische en economische uitdagingen. Vanuit het oogpunt van het klimaatbeleid moet gezegd worden dat de last natuurlijk gelijk verdeeld behoort te zijn over alle schakels in de keten en ook deze schakel in de keten moet zijn steentje bijdragen. Het was natuurlijk een uitdaging om hier niet zo veel af te slijpen dat deze schakel zou kunnen breken. Wat bedoel ik daarmee? Het is natuurlijk voor kleine en middelgrote ondernemingen een grote uitdaging om de bijkomende kosten die door deze maatregelen ontstaan, te dragen. Een klein bedrijf zal zeer zorgvuldig overwegen of het rendabel is om zijn oude voertuig om te ruilen of in een nieuw voertuig te investeren. Daarom waren de economische aspecten belangrijker dan de technische. Op technisch gebied was er veel meer mogelijk geweest, maar de kosten zouden dan zeker op de kleine en middelgrote ondernemingen zijn afgewenteld en dan hadden we uiteindelijk erg weinig bereikt.</p>
      <p sl="de">We zullen pas over een paar jaar zien of dit een goede regeling is, want dat is alleen het geval indien de beoogde emissiewaarden daadwerkelijk worden bereikt. Als we boetes moeten gaan opleggen, hebben we ons doel niet bereikt. We moeten nu heel goed in de gaten houden hoe deze zaak zich verder ontwikkelt.</p>
    </intervention>
    <intervention id="2-013-000" speaker_id="34728" name="Matthias GROOTE" is_mep="True" mode="spoken" nationality="Germany" birth_date="21-10-1973" birth_place="Leer" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de S&amp;D-Fractie . – Mijnheer de Voorzitter, waarde collega's, ik wil u allereerst bedanken voor de constructieve samenwerking. We komen vandaag tot een compromis dat vanuit een milieu- en economisch oogpunt goed is. Hoewel we wat de grenswaarde betreft volgens mij nog verder hadden kunnen gaan, is dit wereldwijd nog altijd de strengste wetgeving voor lichte bedrijfsvoertuigen. Dat mogen we niet vergeten. De commissaris heeft al gezegd dat deze kleine, op een bepaalde sector gerichte wetgevingsprocedures die door ons worden ingevoerd, afgezien van de regeling voor de emissiehandel, van groot belang zijn voor de verwezenlijking van de doelstellingen die we hebben vastgesteld. Als voertuigen minder brandstof verbruiken, heeft dit niet alleen voor het klimaat maar ook voor de luchtkwaliteit een meerwaarde. Met de grenswaarde van 147 gram, dat wil zeggen 5,6 liter diesel, is de uitstoot van schadelijke stoffen ook lager. Dat betekent dat de luchtkwaliteit in onze steden beter wordt. We zetten vandaag een belangrijke stap vooruit.</p>
      <p sl="de">Mijn fractie is het eens met dit compromispakket omdat er een belangrijk punt in opgenomen is, namelijk dat uiterlijk in 2014 wordt bekeken of de vandaag aangenomen waarden zijn bereikt of dat deze zijn overschreden, en of we nog moeten bijsturen. Dat was voor onze fractie een basisvoorwaarde. Ik heb lang met mijn collega Mario Pirillo gediscussieerd over de vraag hoe dit compromis eruit moet zien en dat was een basisvoorwaarde voor dit compromispakket.</p>
      <p sl="de">Er is al iets gezegd over de eerste lezing. We moeten er in de toekomst voor zorgen dat we niet meer zo veel overeenkomsten in eerste lezing sluiten. In dit geval is het goed, omdat het bij de onderhandeling uiteindelijk nog maar om 2 gram ging. Daar was geen tweede lezing voor nodig geweest. Maar het Parlement berooft zichzelf van zijn rechten, indien we alles in eerste lezing goedkeuren.</p>
      <p sl="de">Ik wil het nog over één ding hebben, namelijk over de testcyclus. Het is van groot belang dat we in de toekomst een uniforme testcyclus hebben die hopelijk ooit ook wereldwijd van kracht zal zijn en die met de werkelijkheid overeenkomt. De huidige testcycli zijn niet realistisch en moeten verbeterd worden. Er zijn op dit punt internationale onderhandelingen gaande en ik hoop dat deze onderhandelingen tot een goed einde worden gebracht, want dan worden in de betreffende wetgeving ook de werkelijke rijcycli weergegeven. Nogmaals wil ik alle deelnemers hartelijk bedanken. Het is vandaag een goede dag voor het klimaatbeleid en het milieubeleid van de Europese Unie.</p>
    </intervention>
    <intervention id="2-014-000" speaker_id="28247" name="Holger KRAHMER" is_mep="True" mode="spoken" nationality="Germany" birth_date="16-10-1970" birth_place="Leipzig" p_group="Group of the Alliance of Liberals and Democrats for Europe" m_state="DE">
      <p sl="de">namens de ALDE-Fractie . – Mijnheer de Voorzitter, in de discussie over de vraag of het al of niet zinvol is om in eerste lezing tot een akkoord te komen, moeten we ons niet zo aan onze principes vasthouden als enkele collega's hebben aanbevolen. Dat zou van het dossier moeten afhangen. Hoe verlopen de discussies en hoe groot zijn de tegenstellingen? In dit geval, de verordening inzake CO2-emissies van lichte bedrijfsvoertuigen, kan worden vastgesteld dat de meningen van de instellingen helemaal niet zo ver uit elkaar lagen. Het was dus eigenlijk helemaal niet de moeite waard geweest om nog een tweede lezing te organiseren, behalve op het punt van één vraag waarover nu ook zeer intensief wordt gediscussieerd, namelijk het langetermijndoel.</p>
      <p sl="de">De Europese Commissie heeft nooit goed uitgelegd, en ook uit de effectbeoordelingen blijkt dit niet, hoe een emissiereductie – mevrouw Hedegaard heeft de getallen zojuist genoemd – van op dit moment 203 gram naar 123 gram binnen tien jaar economisch haalbaar kan zijn. Dat is een daling van maar liefst 34 procent. Dat gaat veel verder dan onze overige klimaatdoelstellingen. De belangrijkste taak van het Parlement was om dat doel terug te brengen naar de realiteit en te zorgen dat het economisch haalbaar zou zijn. Dat hebben we gedaan. Ik ben blij dat Matthias Groote op dit punt mijn argumentatie heeft overgenomen, want met een gemiddelde van het wagenpark van 147 gram staan we weliswaar ver af van wat de Commissie oorspronkelijk heeft voorgesteld, maar het is wel verreweg het meest ambitieuze doel ter wereld. We moeten onszelf ook niet wijsmaken dat het mondiale klimaat door een CO2-grenswaarde voor lichte bedrijfsvoertuigen kan worden gered!</p>
      <p sl="de">Ik dank iedereen, ook de rapporteurs, voor de samenwerking. Ik ben blij dat we voor dit compromis een brede meerderheid hebben bereikt.</p>
    </intervention>
    <intervention id="2-015-000" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">namens de Verts/ALE-Fractie . – Mijnheer de Voorzitter, ik zou de rapporteur, de heer Callanan, willen bedanken omdat hij zo ontzettend professioneel is geweest en tijdens de onderhandelingen met alles en iedereen rekening heeft willen houden.</p>
      <p sl="sv">Voor de overeenkomst kan ik echter niet dankbaar zijn. Wij van de Fractie De Groenen/Vrije Europese Alliantie zijn van mening dat het oorspronkelijke voorstel van de Commissie goed en realistisch was, maar de bereikte overeenkomst is helaas veel te zwak. Ze komt het concurrentievermogen van de automobielindustrie niet ten goede. De vraag is waar er in 2020 auto's zullen worden verkocht. Wel, dat zal in Azië zijn, en daar zal men extreem energiezuinige auto's vragen. Als we dus het concurrentievermogen van de industrie willen bevorderen, zouden we veel hogere doelen moeten vaststellen. Ook het milieu zal de overeenkomst niet ten goede komen, want, ook al stoot elk bedrijfsvoertuig 28 procent minder uit, niemand gelooft dat het verkeer niet zal toenemen tegen 2020. De emissiedoelstellingen die een reductie van 30 procent beogen en die we waarschijnlijk tijdens de onderhandelingen in Durban in Zuid-Afrika zullen vastleggen, zullen met andere woorden ook niet worden gehaald. Bovendien zal niet eens de industrie hiervan profiteren, want niemand verwacht dat de benzineprijs in 2020 om en bij de 13 kronen of 1,30 euro per liter zal bedragen. Benzine zal dan natuurlijk veel meer kosten dan dat. Daardoor waren de berekeningen waarop het oorspronkelijke Commissievoorstel was gebaseerd, veel realistischer, en zelfs die waren bijna nog wat te hoog om effectieve economische berekeningen te maken. Helaas wint dus noch het concurrentievermogen, noch de economie, noch het milieu bij deze overeenkomst.</p>
      <p sl="sv">Ik denk integendeel dat de natuurlijke technische ontwikkeling feitelijk verder zal gaan dan in deze overeenkomst staat. De planninghorizon voor de industrie zal slechter zijn omdat de consumenten in 2020 nagenoeg zeker voertuigen zullen vragen die niet meer dan 120 gram CO2/km uitstoten.</p>
      <p sl="sv">Het is ook jammer dat we de boetes hebben verlaagd voor diegenen die de doelstellingen niet halen. Daardoor zullen ze ook het doel van de wetgeving niet bereiken – tenzij het loopt zoals ik denk dat het zal lopen, namelijk dat we dit toch zullen bereiken dankzij natuurlijke ontwikkeling. Hetzelfde geldt voor superkredieten: ze doen ons ten onrechte geloven dat de emissies lager zijn dan ze in werkelijkheid zijn als een elektrische auto drie keer wordt geteld. We kunnen deze overeenkomst dus helaas niet steunen, maar ik zou niettemin alle betrokkenen willen bedanken.</p>
    </intervention>
    <intervention id="2-016-000" speaker_id="23705" name="Miroslav OUZKÝ" is_mep="True" mode="spoken" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="cs">namens de ECR-Fractie . – Mijnheer de Voorzitter, hartelijk dank voor het feit dat u dit debat leidt in het Tsjechisch. Ik zou echter met name de rapporteurs en de hoofdrapporteur, de heer Callanan, willen bedanken voor hun werkzaamheden. De normen waar we ons nu over buigen, sluiten aan op het klimaatveranderingsbeleid zoals dat mede is vormgegeven door het Europees Parlement, reden waarom dit beleid en het algehele concept ervan hier nu niet al te veel ter discussie kan worden gesteld. We dienen ons te realiseren dat wij hier op dit vlak als Europees Parlement meestal unilateraal optreden, dat wil zeggen dat ons beleid vrijwel geen navolging krijgt buiten de Europese Unie, in de rest van de wereld. We moeten ons dus terdege afvragen wat daadwerkelijk zin heeft en wat een onevenredige belasting vormt voor het Europese bedrijfsleven. Wat dat betreft wordt in dit verslag een heel aardig beeld geschetst van wat daadwerkelijk zin heeft. In dit geval ben ik het absoluut niet mee eens met wat de spreker voor mij, de heer Schlyter, zei. We helpen het concurrentievermogen van Europa op geen enkele manier vooruit door de Europese industrie aan handen en voeten te binden. Tot nog toe wijst alles erop dat de industriële productie Europa verlaat en haar heil elders zoekt. Maatregelen voor lichte bedrijfsvoertuigen hebben veel verderstrekkende gevolgen dan voor personenauto's. Bovendien vormen ze, zoals reeds eerder hier gezegd, met name een belasting voor kleine ondernemingen. Tot slot wil ik nog mijn waardering uitspreken voor de werkzaamheden van alle rapporteurs alsook voor het evenwichtige compromis. Een knap staaltje werk!</p>
    </intervention>
    <intervention id="2-017-000" speaker_id="96741" name="Sabine WILS" is_mep="True" mode="spoken" nationality="Germany" birth_date="31-05-1959" birth_place="Aachen" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie . – Mijnheer de Voorzitter, beste collega's, voordat ik het over de lichte bedrijfsvoertuigen ga hebben, wil ik eraan herinneren dat de Europese autofabrikanten door middel van technische maatregelen vele jaren voor afloop van de termijn in 2015 zullen voldoen aan de CO2-productienormen van de EU voor personenauto's. Het is intussen wel duidelijk dat de fabrikanten sterk hebben overdreven toen er over de termijn en de doelen voor de CO2-reductiemaatregelen voor personenauto's werd onderhandeld en deze werden afgezwakt. Bij de CO2-reductiedoelen voor lichte bedrijfsvoertuigen zijn de fabrikanten weer op dezelfde manier gaan lobbyen. Ik vraag me af hoe een meerderheid in dit Parlement met open ogen nog eens deze fout, deze knieval voor de auto-industrie kan maken.</p>
      <p sl="de">Volgens mij gaat het in tijden van klimaatverandering om de bescherming van het milieu en de toekomst van de mensheid. Als het Parlement ten minste het voorstel van de Commissie zou steunen, zou de Europese auto-industrie op het gebied van technische ontwikkelingen het voortouw nemen en haar concurrentievermogen behouden. De Commissie heeft een CO2-reductiedoel van 135 gram CO2/km voorgesteld. De fabrikanten moeten na een overgangsfase pas in 2020 aan deze grenswaarde voldoen. Dat zou volgens mij haalbaar zijn geweest. In plaats daarvan is door druk van de Raad achter gesloten deuren een slecht compromis tot stand gebracht. De autofabrikanten moeten nu de CO2-emissies van lichte bedrijfsvoertuigen nog maar tot 197 gram CO2/km in 2020 terugbrengen. Dit slechte compromis is een cadeau voor de auto-industrie! Door superkredieten, geleidelijke invoering en het samenvoegen van personenauto's en lichte bedrijfsvoertuigen (waarbij de te behalen doelstellingen worden gemiddeld) wordt deze toch al zwakke grenswaarde nog verder ondermijnd. De lobby van de fabrikanten onder de afgevaardigden en de druk van de autoproducerende landen Duitsland, Frankrijk en Italië in de Raad hebben geleid tot dit slechte resultaat met een hele reeks uitwegen.</p>
      <p sl="de">Dit verslag is onaanvaardbaar! Het is in strijd met de klimaatbeschermingsdoelen van de EU en remt de technische vooruitgang. De Confederale Fractie Europees Unitair Links/Noords Groen Links zal tegen dit verslag stemmen.</p>
    </intervention>
    <intervention id="2-018-000" speaker_id="96805" name="Paul NUTTALL" is_mep="True" mode="spoken" nationality="United Kingdom" birth_date="30-11-1976" birth_place="Liverpool" p_group="Europe of Freedom and Direct Democracy Group" m_state="GB">
      <p sl="en">namens de EFD-Fractie . – Mijnheer de Voorzitter, mijn vader is een kleine ondernemer. Hij heeft een elektriciënbedrijf, dat hij slechts heeft kunnen oprichten dankzij belastingvoordelen en andere speciale regelingen die door de Conservatieve premier en groot eurosceptica Margaret Thatcher in de jaren tachtig van de vorige eeuw zijn geïntroduceerd.</p>
      <p sl="en">Net als alle kleine ondernemers zucht ook hij onder bureaucratie en regelgeving – die vaak afkomstig is van deze instelling, het Europees Parlement. Het kleine bedrijf van mijn vader blijft klein. Toch vormen dit soort bedrijven de ruggengraat van de Britse economie en maken zij maar liefst 73 procent van alle bedrijven in het Verenigd Koninkrijk uit.</p>
      <p sl="en">Mijn vader rijdt in een bestelauto en, zoals veel kleine ondernemers, heeft ook hij te lijden van de recessie. Ik maak mij ernstig zorgen dat deze wetgeving voor kleine bedrijven zoals dat van mijn vader de genadeklap zal betekenen, want, zoals wij horen, betekent deze wetgeving dat de prijs van bestelauto's met 5 000 euro zal stijgen. Voor kleine ondernemers is dat te veel in deze economisch slechte tijden.</p>
      <p sl="en">Volgens de woordvoerder van de Socialisten is dit een goede dag voor het EU-beleid ten aanzien van klimaatverandering. Maar als dit doorgaat, garandeer ik u dat dit voor kleine ondernemers in heel Europa een slechte dag zal worden.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="2-019-000" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">Mijnheer de Voorzitter, waarom begrijpt de geachte afgevaardigde niet dat deze maatregel erop is gericht om het brandstofverbruik van lichte bedrijfsauto's efficiënter te maken? Dat betekent dat je kilometer na kilometer goedkoper uit bent met zo'n auto in een tijd dat brandstofprijzen nog nooit zo hoog zijn geweest. Dat is een stimulans voor bedrijven en geen belemmering.</p>
    </intervention>
    <intervention id="2-020-000" speaker_id="96805" name="Paul NUTTALL" is_mep="True" mode="spoken" nationality="United Kingdom" birth_date="30-11-1976" birth_place="Liverpool" p_group="Europe of Freedom and Direct Democracy Group" m_state="GB">
      <p sl="en">Mijnheer de Voorzitter, weer blijkt dat er in deze instelling volstrekt geen kennis aanwezig is van wat er in de echte wereld omgaat. De mensen daar hebben het moeilijk en deze wetgeving – dat hebben we heel duidelijk te horen gekregen – verhoogt de kosten van kleine bestelauto's van veel kleine ondernemers in heel Europa. Die kosten zullen met minstens 5 000 euro toenemen. Dat is helemaal verkeerd en wij kunnen ons dit in een tijd van recessie niet veroorloven.</p>
    </intervention>
    <intervention id="2-021-000" speaker_id="96751" name="Nick GRIFFIN" is_mep="True" mode="spoken" nationality="United Kingdom" birth_date="01-03-1959" birth_place="Barnet" p_group="Non" m_state="GB">
      <p sl="en">Mijnheer de Voorzitter, tijdens het beluisteren van de discussies over manieren om nog meer geld uit gewone mensen te persen in naam van de vermeende klimaatverandering vielen mij twee dingen op. Allereerst dat niemand het meer heeft over de opwarming van de aarde. Zelfs de meest wereldvreemde Parlementsleden beseffen nu wel dat, nu frauduleuze pseudowetenschappen zijn ontmaskerd en er overal ter wereld extreem koude winters zijn geweest, de mensen terecht uiterst sceptisch staan tegenover alle misleidende propaganda over verdrinkende ijsberen.</p>
      <p sl="en">In de tweede plaats denk ik aan de parkeergarage hier beneden – Porsches, Mercedessen, BMW's, SUV's, een showroom van benzineslurpende luxe van mensen die hun neus ophalen voor de busjes van het werkvolk en die samenspannen om het leven van werkende mensen nog lastiger te maken met snelheidsbeperkingen en boetes, en dat alles voor een dogma dat berust op onbetrouwbare cijfers, bijeengebracht door een kliek gekochte en betaalde academici, een hype die gefinancierd wordt door schatrijke belanghebbenden van het groen-industrieel complex – Al Gore, prins Charles, Shell en Goldman Sachs – die allemaal bezig zijn om een vermogen te stelen uit het belastinggeld dat opgaat aan subsidies voor windmolenparken en CO2-handel.</p>
      <p sl="en">Ik waardeer de moeite die sommige Parlementsleden doen om de ergste uitwassen van deze CO2-hysterie af te zwakken, maar de simpele waarheid is dat iedereen die de doorzichtige leugen gelooft als zou de mens de oorzaak zijn van de opwarming van de aarde, medeplichtig is aan de dodelijkste oplichterij van de geschiedenis. Ik zeg dodelijk, want het is niet alleen zo dat gewone mensen worden beroofd en het Westen wordt gede-industrialiseerd. Ook verhongeren er momenteel honderdduizenden van de armste kinderen ter wereld omdat landbouwproducten worden vervangen door biobrandstof die de belastingbetaler betaalt. Maar dat voert de winst van Monsanto op en leidt ertoe dat Parlementsleden volledig betaalde reisjes naar palmolieplantages in Maleisië mogen maken, dus dan deugt het, nietwaar?</p>
      <p sl="en">Nee, het deugt helemaal niet, vooral niet omdat het de aandacht van de echte crisis afleidt – niet dat we CO2 uit fossiele brandstoffen uitstoten, maar dat we een tekort beginnen te krijgen aan de olie die onze beschaving aandrijft. Iedere dag die wordt verspild met het praten over het beperken van emissies van de belangrijkste aanjager die de natuur ons verschaft, is een verloren dag voor de strijd om steeds meer mensen met minder energie in leven te houden. Als het niet zo'n tragedie was, zou het een klucht zijn.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="2-022-000" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="en">Mijnheer de Voorzitter, de heer Griffin vergiste zich toen hij zei dat er overal ter wereld koude winters zijn geweest. Het betrof alleen enkele delen van Noord-Europa en bepaalde gebieden in het midden van de Verenigde Staten. Wereldwijd was 2010 een van de warmste jaren sinds er metingen worden verricht. Dat het hier nu kouder is, is vrij voorspelbaar, want als de Golfstroom omlaag wordt gedrukt door smeltwater uit het noordpoolgebied, is dit een verklaarbaar gevolg. Dus nee, 2010 was een zeer warm jaar, de klimaatverandering is reëel en de maatregelen die we nemen zijn goed voor de economie.</p>
    </intervention>
    <intervention id="2-023-000" speaker_id="96751" name="Nick GRIFFIN" is_mep="True" mode="spoken" nationality="United Kingdom" birth_date="01-03-1959" birth_place="Barnet" p_group="Non" m_state="GB">
      <p sl="en">Mijnheer de Voorzitter, ik weet niet of het in het Parlement is opgemerkt, maar gisteren is ook in Korea de meeste sneeuw in honderd jaar gevallen, dus het is niet op maar enkele plaatsen. Net als twee jaar geleden in Kopenhagen, toen daar de conferentie over klimaatverandering werd gehouden, was het ook tijdens de klimaatveranderingsconferentie in Cancún kouder dan het in tientallen jaren was geweest.</p>
      <p sl="en">In de tweede plaats is er geen enkel bewijs dat smeltwater uit het noordpoolgebied de Golfstroom tegenhoudt. Daaraan is helemaal niets veranderd. In de derde plaats zouden uw argumenten meer hout snijden als de computermodellen inzake de klimaatverandering dit een aantal jaren geleden hadden voorzien. Dat is niet het geval. Enkele jaren geleden werd ons gezegd dat onze kinderen niet meer zouden weten wat sneeuw is. Wat een baarlijke nonsens was dat.</p>
      <p sl="en">Tot slot nog dit: de statistieken wijzen misschien in de richting van opwarming van de aarde, maar de belangrijkste factor die iedereen hier vergeet is dat 65 procent van de weerstations ter wereld zich binnen tien meter van een kunstmatige warmtebron bevinden. Ze bevinden zich vrijwel allemaal in steden. Door de ondergang van de Sovjet-Unie werden de meeste weerstations in van nature koude gebieden gesloten. Dat heeft invloed gehad op de statistieken, die fundamenteel onjuist zijn doordat mensen, aangemoedigd door de Verenigde Naties, het fabeltje van de opwarming van de aarde door menselijk toedoen aangrepen om de oplossingen te kunnen afdwingen die zij wilden.</p>
    </intervention>
    <intervention id="2-024-000" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Mijnheer de Voorzitter, commissaris, allereerst wil ik de rapporteur feliciteren met het bereiken van dit akkoord. Het was een moeilijk akkoord, zoals wij tijdens de debatten goed hebben kunnen zien. Ik denk dat iedereen het eens kan zijn met wat er is gezegd.</p>
      <p sl="fr">Ja, natuurlijk hebben we te maken met klimaatverandering, maar wanneer we het hebben over bedrijfsvoertuigen gaat het niet om auto's die voor het rijplezier of als hobby worden gekocht. Het zijn auto's die worden gebruikt als werkgereedschap. Daarom is de doelstelling van 147 gram CO2 vanaf 2020 een goede evenwichtige oplossing. Zelf had ik liever gezien dat het nog iets meer was, maar het lijkt me in ieder geval evenwichtiger dan het oorspronkelijke voorstel van de Commissie dat ervoor gezorgd zou hebben dat autofabrikanten gedwongen zouden worden nieuwe technologieën in te zetten. De bijbehorende innovatiekosten zouden als gevolg hiervan een grote weerslag hebben gehad op de portemonnee van de eindconsument, die wij niet willen straffen aangezien hij toch al een periode van uitzonderlijke crisis doormaakt.</p>
      <p sl="fr">Niettemin houd ik vast aan de invoering van stimuleringsmaatregelen voor de bouw van voertuigen met een hoge brandstofefficiëntie en van sancties voor autofabrikanten die de doelstellingen niet naleven. Dit gaat dus echt de goede kant op.</p>
      <p sl="fr">Ik ben ook ingenomen met de bijdrageregeling. Ik ben blij dat wij overeenstemming hebben kunnen bereiken over de bijdragen die hetzelfde zijn als voor personenauto's. Daarom stem ik met veel genoegen voor dit verslag.</p>
    </intervention>
    <intervention id="2-025-000" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, dames en heren, om een koolstofarme economie tot stand te brengen en de doelstellingen van het klimaatpakket te verwezenlijken moet regelgeving worden vastgesteld inzake CO2-emissies in verschillende sectoren, waaronder de automobielsector.</p>
      <p sl="it">Ik ben zeer verheugd over de onderhandelingen die tot de overeenkomst met de Raad hebben geleid over de emissiegrenswaarde van 147 gram CO2/km in 2020. Dit is een realistische grenswaarde die bovendien een uitstekend evenwicht vindt tussen sociale, milieu- en industrienormen. Ik hoop dat ook ik als schaduwrapporteur voor de Commissie industrie, onderzoek en energie hieraan bijgedragen heb.</p>
      <p sl="it">Het bereikte akkoord houdt niet alleen rekening met de economische crisis waarin de sector zich bevindt, maar neemt redelijkerwijs ook het verschil tussen de personenautosector en de sector van de lichte bedrijfsvoertuigen in aanmerking. Zoals we ook gezien hebben bij de regelgeving voor personenauto's, zal de Europese auto-industrie ook een concurrerende groene technologie voor lichte bedrijfsvoertuigen kunnen ontwikkelen met gunstige gevolgen voor het milieu. Ik hoop dat zij er ook in zal slagen de ecologische uitdaging aan te grijpen om zelfs nog meer in innovatie en onderzoek te investeren.</p>
    </intervention>
    <intervention id="2-026-000" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">Mijnheer de Voorzitter, misschien moeten we ons afvragen of we meer zouden hebben bereikt als deze maatregel was ingevoerd om de brandstofefficiëntie van bedrijfsvoertuigen te verbeteren in plaats van de CO2-emissies te beperken. In de praktijk komt het natuurlijk op hetzelfde neer, maar het een wordt gezien als een kostenpost voor bedrijven en het ander als een besparing.</p>
      <p sl="en">De heer Nuttall zegt dat door deze maatregel de prijs van voertuigen met 5 000 euro zal stijgen. Ik denk dat de prijs met geen enkele euro zal stijgen. Laten we dit debat over drie jaar voeren en zien wie er gelijk heeft. Het feit is dat de olieprijs nu 100 dollar per vat is. Dat is hoger dan de prijs waarvan de Commissie uitging bij haar ramingen. De potentiële besparingen voor bedrijven zijn nog hoger en ik hoop dat de Fractie van de Europese Volkspartij dit erkent. Zij spreekt steeds namens grote bedrijven en fabrikanten in plaats van namens alle bedrijven die lichte bedrijfsvoertuigen gebruiken en behoefte hebben aan zuinige technologie om de kosten omlaag te brengen.</p>
      <p sl="en">De fabrikanten hebben in de loop der jaren grote technologische vooruitgang geboekt. We moeten die ambitie voortzetten. Ik hoop dat de Commissie over enkele jaren hierop in haar evaluatie terugkomt en dat zij ervoor zorgt dat deze ambitie ook daadwerkelijk kan worden gerealiseerd.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="2-027-000" speaker_id="96805" name="Paul NUTTALL" is_mep="True" mode="spoken" nationality="United Kingdom" birth_date="30-11-1976" birth_place="Liverpool" p_group="Europe of Freedom and Direct Democracy Group" m_state="GB">
      <p sl="en">Mijnheer de Voorzitter, denkt de geachte afgevaardigde echt dat het juist is om voor wetgeving te stemmen die in feite de kosten van voertuigen doet stijgen? Hij en ik weten dat dit zal gebeuren. Wat er feitelijk zal gebeuren is dat kleine bedrijven in Liverpool en Manchester – in zijn eigen kiesdistrict – failliet zullen gaan. Vindt hij dat eerlijk? Vindt hij dat moreel verantwoord? Is hij bereid om dit over drie jaar tijdens de verkiezingen te verdedigen?</p>
    </intervention>
    <intervention id="2-028-000" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">Mijnheer de Voorzitter, de Britse regering, in de vorm van het ministerie van Transport, heeft onderzoek gedaan naar de effecten van deze maatregel. De uitkomst was dat ze vermoedelijk nog gunstiger voor bedrijven waren dan zelfs de Commissie had ingeschat.</p>
      <p sl="en">Wanneer de brandstofkosten torenhoog zijn, zijn de nettobesparingen op het gebruik van een voertuig groter dan een potentiële stijging van de kosten van voertuigen – nettobesparingen voor bedrijven en lagere prijzen voor consumenten. Hier vecht de UK Independence Party zo vastberaden tegen. Kennelijk wil deze partij dat bedrijven meer betalen dan nodig is.</p>
    </intervention>
    <intervention id="2-029-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Mijnheer de Voorzitter, dames en heren, het voorstel stelde oorspronkelijk voor lichte bedrijfsvoertuigen een emissiegrenswaarde voor de lange termijn vast van 135 gram CO2/km; dit doel moest in 2020 bereikt zijn. De fabrikanten waren unaniem van mening dat deze waarde technisch niet haalbaar was.</p>
      <p sl="it">Als de tekst als zodanig was goedgekeurd, zou de CO2-uitstoot op wereldschaal met 0,00014 procent zijn teruggedrongen, terwijl de economische impact zou alleen al voor Europa meer dan 45 miljard euro bedragen, wat onvermijdelijk tot een prijsverhoging van gemiddeld circa 3 800 euro per voertuig zou leiden.</p>
      <p sl="it">Desondanks is in eerste lezing een akkoord met de Raad bereikt, waarin de emissiegrenswaarde in 2020 op 147 gram CO2/km is vastgesteld, afhankelijk van de haalbaarheid, die de Commissie voor januari 2013 zal moeten controleren. Dit is echter een puur politieke beslissing, waarbij totaal geen rekening is gehouden met de werkelijke industrie- en marktomstandigheden en de belangen van de consument.</p>
      <p sl="it">Wij zullen tegen het verslag stemmen omdat de economische effecten naar onze mening extreem groot zijn ten opzichte van de onbetekenende vermindering van de wereldwijde CO2-emissie.</p>
    </intervention>
    <intervention id="2-030-000" speaker_id="4319" name="Pilar AYUSO" is_mep="True" mode="spoken" nationality="Spain" birth_date="16-06-1942" birth_place="Badajoz" p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, in de eerste plaats wil ik de rapporteur gelukwensen, de heer Callanan, die heel hard gewerkt heeft en die, wat nog belangrijker is, een optimaal resultaat behaald heeft. Het was volstrekt niet gemakkelijk om een akkoord te bereiken in eerste lezing over een verordening die zo complex is als deze.</p>
      <p sl="es">De automobielindustrie is van essentieel belang in de Europese Unie. Het is bovendien een industrie die zich verbonden heeft aan de EU-doelstelling om de uitstoot te verminderen, en aan technologische innovaties.</p>
      <p sl="es">Het onderhavige akkoord is een solide kader dat onze automobielfabrikanten rechtszekerheid verschaft. Ik denk dat de doelstellingen ter beperking van de uitstoot zowel ambitieus als realistisch zijn. De fabrikanten zullen in 2020 een CO2-uitstoot van 147 gram per kilometer moeten halen. Ik ben er zeker van dat zij daarin zullen slagen, en zo zij zullen hebben bijgedragen aan de doelstelling van de Europese Unie om de emissies tegen dat jaar met 20 procent te hebben beperkt.</p>
      <p sl="es">Deze nieuwe verordening bevat echter nog andere punten van belang, zoals superkredieten en het bevorderen van alternatieve brandstoffen. Biobrandstoffen worden duidelijk gestimuleerd, in lijn met de EU-doelstellingen voor 2020 inzake hernieuwbare energiebronnen. Ik benadruk dit onmiskenbare feit want als de Commissie zo doorgaat met haar aarzelende voorstellen voor biobrandstoffen dan zullen we het doel dat we ons voor 2020 gesteld hebben, niet bereiken.</p>
      <p sl="es">Ten slotte wil ik dit betoog afsluiten met het uitspreken van mijn gelukwensen aan de schaduwrapporteur voor de Fractie van de Europese Volkspartij (Christendemocraten), die onlangs moeder is geworden en heel hard gewerkt heeft, en die er ook toe heeft bijgedragen dat dit akkoord een succes is.</p>
    </intervention>
    <intervention id="2-031-000" speaker_id="96672" name="Marita ULVSKOG" is_mep="True" mode="spoken" nationality="Sweden" birth_date="04-09-1951" birth_place="Luleå" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Mijnheer de Voorzitter, ik zou om te beginnen de rapporteur, de heer Callanan, de schaduwrapporteurs en alle anderen willen bedanken die betrokken waren bij de behandeling van deze richtlijn. We zullen nu eindelijk ook een regelgevend instrument hebben voor de emissies van lichte bedrijfsvoertuigen en dat is belangrijk. De richtlijn moet nu zo snel mogelijk van kracht worden.</p>
      <p sl="sv">Tezelfdertijd zijn we niet zo ver gegaan als velen van ons zouden hebben gewild, en ik vind dat we daar open en eerlijk over moeten praten. Wat we zien is een besluit inzake economisch en industrieel beleid dat duidelijk is beïnvloed door de economische crisis en het feit dat veel regeringen – conservatieve rechtse regeringen – ervoor hebben gekozen om op deze crisis te reageren door alleen maar te besparen en niet te investeren. Het resultaat daarvan is hoge werkloosheid en een lage vraag, en het heeft gevolgen voor zowel de sector personenauto's als voor de sector lichte bedrijfsvoertuigen. Natuurlijk kan je dit realisme noemen, maar waar het op neerkomt, is gedwongen aanpassing aan de economische crisis en een beleid van bezuinigingen.</p>
      <p sl="sv">De Commissie was dus zelfs ambitieuzer dan de Commissie milieu, volksgezondheid en voedselveiligheid van het Parlement, en dat is uitzonderlijk. Ik ben dankbaar voor het feit dat dit besluit niettemin een herziening van de emissiedoelstellingen in 2014 voorschrijft. Ik hoop dat we dan een tweede kans krijgen om te tonen dat we het serieus menen als we zeggen dat we niet zullen toestaan dat concurrentievermogen en ambitieuze doelstellingen inzake klimaatbeleid elkaars tegenpolen zijn, maar dat we ervoor willen zorgen dat ze elkaars drijvende kracht zijn.</p>
    </intervention>
    <intervention id="2-032-000" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">Mijnheer de Voorzitter, commissaris, ik zal met tegenzin voor dit eindcompromis stemmen. De onderhandelingen waren verschrikkelijk en deze stemming is in mijn optiek een besluit dat is opgelegd als gevolg van de machtsverhoudingen binnen het Parlement en de Raad.</p>
      <p sl="fr">De grote producerende landen, gesteund door een meerderheid van de Parlementsleden die gevoelig zijn voor de argumenten van de industrie, hebben een gat geschoten in de vaststelling van een ambitieuze emissiereductiedoelstelling. Ik wijs erop dat de Commissie een doelstelling van 135 gram per kilometer voor 2020 had voorgesteld. Het Parlement is derhalve minder ambitieus dan de Commissie en dat is betreurenswaardig.</p>
      <p sl="fr">De auto-industrie, die tegen deze tekst heeft gestreden – en wij hebben daar zojuist weer een aantal voorbeelden van kunnen zien – is zich er duidelijk niet van bewust dat zij er alle belang bij heeft om voorop te lopen als het gaat om emissiereductie. Helemaal aangezien het onderzoek van de Europese federatie voor transport en milieu van afgelopen november heeft aangetoond dat de technologische oplossingen al bestaan. Zij merkt op dat de autofabrikanten in Europa de CO2-emissies voor personenauto's in 2009 van 2 naar 10 procent hebben verminderd, terwijl een Japanse fabrikant zijn doelstelling zes jaar eerder al bijna had bereikt.</p>
      <p sl="fr">Ik zal voor dit compromis stemmen, omdat we anders het risico lopen dit resultaat, hoe klein ook, in de tweede lezing te verliezen. Maar ik moet benadrukken dat wij de industrie geen dienst bewijzen door de status quo te verdedigen. En wat betreft de overheden: die handelen in strijd met hun rol door innovatie niet te stimuleren.</p>
    </intervention>
    <intervention id="2-033-000" speaker_id="58758" name="Elisabetta GARDINI" is_mep="True" mode="spoken" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, het bereikte resultaat is uiterst ambitieus. Ik zou erop willen wijzen dat de CO2-emissies van deze voertuigen momenteel rond 200 gram per vierkante kilometer bedragen. Een vermindering van de grenswaarde tot 147 gram bedraagt dus meer dan 25 procent. Bovendien wil ik benadrukken dat marginale verminderingen het duurst zijn. Daarom moeten we voorzichtig zijn.</p>
      <p sl="it">Daarnaast ben ik van mening dat we deze bijzondere categorie voertuigen niet met personenauto's moeten vergelijken, wat hier vaak wel het geval is geweest. De productiecycli zijn veel langer en het zou slechts om een effect van 1,5 procent op de CO2-emissies van de totale vervoerssector gaan.</p>
      <p sl="it">Als we ons centrale doel niet verwezenlijken, zullen we een sector straffen die al met een plotselinge krimping van meer dan 30 procent is geconfronteerd, waarbij vooral de kleine en middelgrote ondernemingen worden getroffen die wij allen hier in deze vergaderzaal nauwelijks twaalf uur geleden hebben gezegd te willen steunen vanwege de grote economische en sociale rol die zij vervullen. Zij vormen de enige echte stuwende kracht voor de werkgelegenheid in Europa. Dus voorzichtigheid is echt geboden.</p>
      <p sl="it">Er is goed werk verricht, maar we moeten de situatie wel nauwlettend in het oog houden.</p>
    </intervention>
    <intervention id="2-034-000" speaker_id="25718" name="Saïd EL KHADRAOUI" is_mep="True" mode="spoken" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">Wat op tafel ligt is inderdaad een compromis, en hier en daar waren wij graag wat ambitieuzer geweest, onder meer inzake de timing en de hoogte van de boetes.</p>
      <p sl="nl">Anderzijds is het echter belangrijk dat er uitstootnormen worden vastgelegd voor deze categorie van voertuigen die een beetje tussen de mazen van het net leken te glippen, aangezien er voor personenwagens enerzijds, en voor vrachtwagens anderzijds wel een aantal regels bestaan. De tendens gaat de goede richting uit, maar – u heeft het zelf gezegd – het aantal bestelwagens stijgt de laatste jaren enorm en het ziet ernaar uit dat dat de komende jaren ook zal blijven stijgen.</p>
      <p sl="nl">Als lid van de Commissie vervoer wil ik daarom nog even terugkomen op de snelheidsbegrenzers. Wij hadden met de commissie voorgesteld om de snelheid vanaf 2018 vast te leggen op 120 kilometer per uur, wat zeer redelijk is. Voor vrachtwagens bestaat er al een begrenzing zoals u weet, en ik denk dat het om milieuredenen, maar ook omwille van verkeersveiligheidsredenen zeer zinvol zou zijn om dit ook wettelijk vast te leggen. Ik denk dat je dat op Europees niveau moet doen, het heeft weinig zin om dat aan de lidstaten over te laten.</p>
      <p sl="nl">Bijgevolg, mevrouw de commissaris, zou ik u willen uitnodigen om samen met uw collega, de heer Kallas – hij zit hier al in de zaal – dat punt eens opnieuw op te pakken, te bestuderen en te komen tot een voorstel. Ik denk dat dit een goede zaak zou zijn voor uw beider bevoegdheden, milieu en verkeersveiligheid.</p>
    </intervention>
    <intervention id="2-035-000" speaker_id="1929" name="Christa KLASS" is_mep="True" mode="spoken" nationality="Germany" birth_date="07-11-1951" birth_place="Osann" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, we zijn hier vandaag niet om een discussie over het klimaat te voeren, maar we moeten eenvoudigweg doen wat haalbaar is. Ik verwelkom dit compromis. Met de beperking van de emissies tot 147 g/km vanaf 2020 stellen we nu heel duidelijke normen. Dit creëert stimulansen voor nieuwe technologieën voor energie-efficiëntie en klimaatbescherming. Ook de gebruikers van de voertuigen profiteren van de vernieuwingen, omdat ze brandstof en daarmee geld besparen.</p>
      <p sl="de">Bestelwagens worden met name gebruikt door ambachtslieden, middenstanders en ook door land- en wijnbouwers. Meestal worden ze voor korte afstanden gebruikt en vaak wordt er jarenlang mee gereden tot het bedrijf aan een opvolger wordt overgedragen. De kosten moeten overzichtelijk blijven. De hogere investeringskosten moeten opgebracht worden door energie-efficiëntie en energiebesparing. Door het langetermijndoel tot 2020 is er nu nog voldoende tijd voor overgangsperioden, zodat onderzoeksinstellingen en de industrie nieuwe motoren kunnen ontwikkelen en produceren. Onze doelstelling is realistisch, uitvoerbaar en toch efficiënt. Ik hoop op brede steun.</p>
    </intervention>
    <intervention id="2-036-000" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, alle deelnemers van het wegtransport, zowel fabrikanten van personenwagens als fabrikanten van lichte bedrijfsvoertuigen, moeten hun steentje bijdragen aan de beperking van de algemene CO2-emissie. Daarom ben ik erg tevreden over het compromis dat het Europees Parlement, de Raad en de Europese Commissie hebben uitgewerkt om emissielimieten in te stellen en boetes voor het niet-naleven van deze limieten op te leggen.</p>
      <p sl="pl">Het instellen van bindende, ambitieuze en tegelijkertijd ook realistische limieten vormt een uitdaging voor het innovatiepotentieel van de Europese automobielindustrie. Dit zal een stimulans zijn om onderzoeks- en ontwikkelingsactiviteiten te intensiveren om nieuwe constructie-oplossingen te creëren, die bij de productie van meer ecologische voertuigen zullen kunnen worden gebruikt. We moeten onze eigen groene technologieën uitbouwen, zodat we geen voertuigen hoeven te importeren, zoals het geval was bij de hybridetechnologie. Ik denk dat de wetgevende beslissingen die we nu nemen, een goede prikkel vormen om Europese fabrikanten te mobiliseren die in groene technologieën een ontwikkelingskans zien.</p>
    </intervention>
    <intervention id="2-037-000" speaker_id="96885" name="Dominique RIQUET" is_mep="True" mode="spoken" nationality="France" birth_date="18-09-1946" birth_place="Valenciennes" m_state="FR">
      <p sl="fr">Mijnheer de Voorzitter, ten eerste wil ik de rapporteur feliciteren met zijn standpunt. Ik constateer dat het Parlement zich in een goede positie bevindt tussen een Commissie die zeer ambitieus is, een Raad die zoals gewoonlijk voorzichtig is, tussen de klimaatsceptici en de klimaatcritici, tussen de vrienden van de industrie en de milieuactivisten. Het is dan ook een evenwichtig standpunt dat ambitieus blijft aangezien de doelstelling van 147 gram in 2020 de industrie de tijd geeft om een technologische sprong te maken en haar tegelijkertijd aanzet om hoge prestaties te leveren. De verlenging van de overgangsperiode tot 2018 is een positieve zaak en maakt het onderzoek naar niet-vervuilende auto's en de productie ervan aantrekkelijker.</p>
      <p sl="fr">Tot slot wil ik nog twee opmerkingen maken. Ik ben uiteraard zeer ingenomen met het feit dat het voorstel in eerste lezing is aangenomen en daarom begreep ik eerder de opmerkingen van onze collega niet helemaal, die de voorkeur geeft aan tweede lezingen. Ten tweede betreur ik, net als de heer El Khadraoui, het feit dat er snelheidbegrenzers ontbreken. Dat betekent dat wij op de snelweg ingehaald zullen blijven worden door de enige voertuigen die zich niet meer aan de maximale snelheid zullen houden, namelijk de lichte bedrijfsvoertuigen.</p>
    </intervention>
    <intervention id="2-038-000" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Deze verordening is een stap voorwaarts richting de doelstellingen van een lagere CO2-uitstoot voor Europese lichte bedrijfsvoertuigen. Dit kan worden gerealiseerd door het instellen van een aantal stimulatiemechanismen voor het efficiënter maken van voertuigen, en het opleggen van sancties aan fabrikanten die niet aan deze doelstellingen voldoen.</p>
      <p sl="ro">Ik ben echter van mening dat de nieuwe wetgeving met betrekking tot vermindering van de CO2-uitstoot de autofabrikanten maar ook de consument niet in moeilijkheden moeten brengen. De nieuwe regels moeten rekening houden met wat van belang is voor kleine en middelgrote ondernemingen en de Europese autofabrikanten. Die vragen om een trapsgewijze introductie van de emissienormen vanaf 2015, omdat de voertuigen die in 2014 worden verkocht nu al in ontwikkeling en productie zijn. 147 gram is een acceptabel compromis in vergelijking met de cijfers die genoemd zijn. De Commissie moet echter nauwlettend de interactie tussen de auto-industrie en de gebruikers volgen, om het effect van deze maatregel op de prijs en daarmee op de activiteiten van kleine ondernemingen te beoordelen.</p>
    </intervention>
    <intervention id="2-039-000" speaker_id="96792" name="Bogdan Kazimierz MARCINKIEWICZ" is_mep="True" mode="spoken" nationality="Poland" birth_date="21-03-1966" birth_place="Wodzisław Śląski" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, voor de productie van lichte bedrijfsvoertuigen en voor technologische kwesties in verband hiermee zijn veel grotere investeringen en een strategisch plan en productiecyclus op langere termijn vereist, dan voor personenwagens. Daarom was het noodzakelijk om zo'n langetermijndoelstelling goed te keuren om de industrie waarborgen en zekerheid op productiegebied te bieden. Aan de andere kant mogen we de limiet van 147 gram als doelstelling voor 2020 niet verwaarlozen. Door als kortetermijndoelstelling bij de limiet van 175 gram te beginnen met het idee om in 2020 de doelstelling van 147 gram te halen, verhogen we aanzienlijk de productiekosten van lichte bedrijfsvoertuigen. Dit maakt ze duurder voor vele kleine ondernemingen die ze in hun dagelijkse activiteiten als werktuig gebruiken. Ik hoop dat dit niet zal leiden tot een voelbare daling van de verkoop van nieuwe voertuigen, waardoor technologisch oudere voertuigen met een veel grotere emissie langer op de wegen zullen blijven rijden.</p>
    </intervention>
    <intervention id="2-040-000" speaker_id="96810" name="Carlo FIDANZA" is_mep="True" mode="spoken" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Mijnheer de Voorzitter, mevrouw de commissaris, geachte collega's, het bereikte compromis met de Raad lijkt zeker evenwichtiger en realistischer dan het eerste voorstel van de Commissie dat zo ambitieus was dat het in bepaalde opzichten utopisch bleek, omdat het niet de nodige aandacht gaf aan de industriële omstandigheden en de weerslag op de markt. Een al te ideologische milieubescherming brengt altijd het risico met zich mee dat concrete resultaten uitblijven, waardoor het milieu uiteindelijk schade wordt toegebracht.</p>
      <p sl="it">Naar mijn mening kan de doelstelling op lange termijn van 147 gram CO2/km in 2020, ook al is deze nog niet optimaal, redelijker en realistischer blijken dan de streefwaarde die aanvankelijk is voorgesteld.</p>
      <p sl="it">Ik sta bovendien positief tegenover de geplande stimulansen van eco-innovaties, maar er is naar mijn mening nog een kritiek punt: het bepalen van de emissies van de zogenoemde gehele voertuigen. Dit zijn voertuigen die in meer dan één fase gebouwd zijn. Ik hoop dat de Commissie aan haar taak zal voldoen om voor het einde van dit jaar een specifiek wetgevingsvoorstel hiervoor in te dienen.</p>
    </intervention>
    <intervention id="2-041-000" speaker_id="96859" name="Ioan ENCIU" is_mep="True" mode="spoken" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik waardeer het werk dat rapporteur Callanan en van collega Groote met dit verslag hebben geleverd. Deze verordening zal autofabrikanten verplichten om nieuwe, groene technologieën te ontwikkelen die, hoewel het een nieuwe last voor hen lijkt te zijn, kunnen leiden tot een sterkere concurrentiepositie voor de auto-industrie op de wereldmarkt. Tegelijkertijd zal dit ertoe bijdragen dat de verplichting tot vermindering van de CO2-uitstoot wordt nagekomen, in overeenstemming met de strategie van de Europese Unie. De overeengekomen compromissen geven voldoende tijd aan de fabrikanten om de invoering van de nieuwe technologie voor te bereiden en aan de Commissie om een doeltreffend controlemechanisme op te zetten waarmee overtredingen van de relevante bepalingen kunnen worden opgespoord.</p>
    </intervention>
    <intervention id="2-042-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Mijnheer de Voorzitter, innovatiebeheer, of om het anders te zeggen onderzoek en ontwikkeling van nieuwe technologieën en productieprocessen, de toepassing daarvan op brede schaal en de keuze van geschikte momenten voor die toepassing, zou op de eerste plaats moeten worden geleid door overwegingen van openbaar belang, verbetering van de levenskwaliteit van mensen en bescherming van het milieu. Die belangen dienen voorop te staan en de beperkte handelsbelangen van de industrie en ondernemingen mogen geen richtsnoeren vormen voor innovatie en het beheer van de toepassingen.</p>
      <p sl="pt">Dezelfde redenering geldt voor de emissies van voertuigen die we hier behandelen. We weten dat de vervoerssector verantwoordelijk is voor een aanzienlijk deel van de CO2-emissies en daarom dienen we daar een evenredig deel van onze reductie-inspanningen op te concentreren. De verbetering van de energie-efficiëntie van voertuigen, minder brandstofverbruik en in het algemeen de ontwikkeling van koolstofarme technologieën zijn belangrijke bijdragen die de wetenschappelijke en technische ontwikkeling nu al kan leveren. Gezien de toekomstige schaarste van fossiele brandstoffen die geleidelijk maar onverbiddelijk op ons afkomt, dienen we ons daar nu al met dergelijke maatregelen tegen te beschermen.</p>
    </intervention>
    <intervention id="2-043-000" speaker_id="96948" name="Gilles PARGNEAUX" is_mep="True" mode="spoken" nationality="France" birth_date="24-03-1957" birth_place="Harcigny" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, commissaris, ik zal het kort houden. Ik zal voor deze tekst stemmen, want ik vind dat het compromis een stap in de goede richting is. Tegelijkertijd betreur ik echter dat dit compromis niet zover is gegaan als het voorstel van mevrouw Hedegaard.</p>
      <p sl="fr">Daarom zou ik u nu willen vragen of u ons, na het debat en voor de stemming die over een paar uur plaatsvindt, kunt zeggen welke procedure u de komende twee jaar gaat volgen, aangezien er in 2013 een evaluatie moet plaatsvinden die het mogelijk zal maken om, conform de wens van de rapporteur van onze fractie, de heer Groote, snel veel verder te gaan in deze strijd om ervoor te zorgen dat deze lichte bedrijfsvoertuigen minder vervuilend zijn.</p>
      <p sl="fr">Dat was de vraag die ik u wilde stellen, commissaris, en ik weet dat u er vasthoudend aan zult werken dat we vooruitgang kunnen boeken in weerwil van de industriële lobby die ik, net een aantal van mijn collega's die hier reeds over gesproken hebben, niet gepast vind.</p>
    </intervention>
    <intervention id="2-044-000" speaker_id="97014" name="Karin KADENBACH" is_mep="True" mode="spoken" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">Mijnheer de Voorzitter, commissaris, ik moet bekennen dat ik ook tot degenen behoor die vandaag veel liever hadden gezien dat we tot de streefwaarde van 135 gram hadden besloten. Ik denk echter dat dit compromis een goede afspiegeling van de realiteit is en dat dit laat zien dat we gezamenlijk serieus streven naar een beperking en verlaging van de CO2-emissies.</p>
      <p sl="de">Alles bij elkaar genomen is het de Europese Unie de laatste tijd gelukt om de CO2-emissies met 9 procent te reduceren. De vervoerssector is echter met bijna 30 procent gegroeid. Louter vanuit dit oogpunt zie ik de stap van vandaag als weer een stap in de goede richting.</p>
      <p sl="de">We moeten echter wel bedenken dat de echte problemen in de vervoerssector ergens anders liggen, gezien de totale toename van 29 procent. Dat betekent dat we ons meer moeten richten op uitbreiding van het openbaar vervoer en dat we nu niet de kleine en middelgrote ondernemingen moeten belasten, maar dat we forenzen moeten ontlasten en meer spoorrails moeten aanleggen. Indien er minder individueel vervoer en meer openbaar vervoer is, bereiken we heel veel meer.</p>
      <p sl="de">Ik denk dat we vandaag een eerste stap hebben gezet, want het gaat hier toch om een reductie van 25 procent.</p>
    </intervention>
    <intervention id="2-045-000" speaker_id="96910" name="Judith A. MERKIES" is_mep="True" mode="spoken" nationality="Netherlands" birth_date="28-09-1966" birth_place="London " p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Mijn complimenten aan iedereen, maar toch had ik het graag ambitieuzer gezien. Veel ambitieuzer. En waarom? Ik zal u vijf punten geven: omwille van meer innovatie, meer concurrentiekracht voor Europa, uiteraard het milieu, het had grondstoffen gespaard en het was goedkoper geweest voor de consument ook.</p>
      <p sl="nl">In Europa zijn wij erg afhankelijk van import van grondstoffen voor energie. Met schonere technologie hadden we natuurlijk veel meer bespaard en hadden we ook nog een enorme push kunnen geven aan onze sterke automobielindustrie om met schone, slimme technologie te komen die ook overal in de rest van de wereld zou kunnen worden verkocht en ons een voorsprong had gegeven.</p>
      <p sl="nl">Omdat wij zo importafhankelijk zijn is het juist ook goedkoper en veel efficiënter. Dat bespaart ook voor de consument. De aanschafprijs is misschien hoger, maar uiteindelijk is het goedkoper per kilometer. En juist voor het midden- en kleinbedrijf was dat heel erg interessant geweest. En voor Nederlanders is nog altijd "geen cent te veel" heel erg interessant!</p>
    </intervention>
    <intervention id="2-046-000" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, ik zou de rapporteurs, en vooral onze schaduwrapporteur, de heer Matthias Groote, eveneens willen bedanken, voor een voorstel dat onze industrie zal stimuleren om groener te worden. Niettemin betreur ik het ten zeerste dat we een prachtige kans gemist hebben om snelheidsbegrenzers in te voeren, instrumenten die een essentiële bijdrage kunnen leveren aan het verbeteren van de luchtkwaliteit.</p>
      <p sl="es">Ik wil erop wijzen dat de richtlijn al sinds meer dan anderhalve maand moet worden nageleefd, wat je kunt zien in steden als Barcelona, waar het socialistische gemeentebestuur een snelheidsbeperking van 80 kilometer per uur heeft ingesteld, en het verschil is opmerkelijk in vergelijking met andere steden, zoals Madrid en Valencia, die conservatieve gemeentebesturen hebben en waar de bevolking een groot risico loopt om allergieën en aandoeningen van de luchtwegen te krijgen.</p>
      <p sl="es">De snelheidsbegrenzers zouden ons geholpen hebben om deze problemen te beperken, en ook om de verkeersveiligheid te verbeteren en het aantal dodelijke slachtoffers te terug te dringen. Het is dan ook jammer dat ze niet zijn ingevoerd, en we vertrouwen erop dat we hierin in toekomstige wetgeving wel zullen slagen.</p>
    </intervention>
    <intervention id="2-047-000" speaker_id="photo_generic" name="Connie Hedegaard" is_mep="True" mode="spoken">
      <p sl="en">lid van de Commissie. − Mijnheer de Voorzitter, ik wil graag eerst even kort reageren op de heer Pargneaux, die vroeg wat het plan voor de komende jaren is.</p>
      <p sl="en">Ten eerste moet de Commissie natuurlijk, zoals we hebben afgesproken, de mate van vooruitgang beoordelen en vaststellen of dingen haalbaar zijn. Dat hebben we met elkaar afgesproken, maar we hebben uiteraard reden om aan te nemen dat het haalbaar is omdat dat al uit onze effectbeoordeling is gebleken. We zijn ons bewust van de kosten en de gevolgen van alles wat we doen en de mate waarin we maatregelen opleggen. Daarom denken we dat het haalbaar zal zijn, maar uiteraard kijken we hiernaar.</p>
      <p sl="en">Ik wil opmerken dat het heropenen van het debat over de 2020-doelstelling tot planningsonzekerheid kan leiden. Daarom moeten we nu benadrukken dat er een langetermijndoelstelling is vastgesteld. Veel fabrikanten stellen dat op prijs, aangezien zij hierdoor weten waar zij op de lange termijn aan toe zijn en wat zij kunnen verwachten. Zij stellen dat uiteindelijk op prijs. Dit was tegelijkertijd tevens een reactie op de bezorgdheid die door de heer Vlasák werd geuit.</p>
      <p sl="en">Een korte opmerking voor de heer Nuttall – ik weet niet of hij hier nog is – of liever voor de vader van de heer Nuttall, aangezien hij absoluut niets te vrezen heeft, behalve dan dat zijn zoon met cijfers aankomt uit een bron die ik niet ken. Feit is dat de kosten veel lager zijn dan de heer Nuttall beweerde en dat de hoeveelheid geld die er op het brandstofverbruik wordt bespaard groter is dan de kosten.</p>
      <p sl="en">De vader van de heer Nuttall bespaart dus uiteindelijk niet alleen geld, maar zal zelfs netto winst boeken. Hij kan ook uitleggen dat zijn kinderen en kleinkinderen schonere lucht zullen inademen. Wat we hier tegelijkertijd proberen te doen is een stimulans geven aan de innovatie in een voor Europa zeer belangrijke industriële sector. Dit is ons streven.</p>
      <p sl="en">Ter afronding van dit debat wil ik nog zeggen dat het voordeel is dat we een ruime ervaring hebben opgedaan op het gebied van de autowetgeving. Telkens bleek dat de fabrikanten sneller en met minder kosten aan de wetgeving konden voldoen dan ze hadden beweerd. Het zou me niet verbazen als dat ook met de bedrijfsvoertuigen gebeurt.</p>
      <p sl="en">Er is al wetgeving voor personenauto's en nu zijn de bedrijfsvoertuigen aan de beurt. Ik ben blij met de zeer brede steun voor deze wetgeving. Het volgende waarnaar we moeten kijken is wetgeving voor zware bedrijfsvoertuigen en ik kijk met veel genoegen uit naar de samenwerking met het Europees Parlement op dat gebied.</p>
    </intervention>
    <intervention id="2-048-000" speaker_id="4536" name="Martin CALLANAN" is_mep="True" mode="spoken" role="rapporteur" nationality="United Kingdom" birth_date="08-08-1961" birth_place="Newcastle" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik wil graag kort reageren op de vele opmerkingen die ik heb gehoord.</p>
      <p sl="en">De heer Schlyter zei dat hij dacht dat deze verordening slecht zou zijn voor de Europese industrie en ertoe zou leiden dat er meer lichte bedrijfsvoertuigen in Azië zouden worden geproduceerd. Ik moet zeggen dat ik die opmerking eenvoudigweg niet snap. We stellen verreweg de meest ambitieuze doelstellingen ter wereld vast. Ze zijn veel strenger dan de regels in de Verenigde Staten of wat er in China of de rest van het Verre Oosten aan regels bestaat.</p>
      <p sl="en">Mevrouw Wils vergeleek deze verordening met die voor personenauto's. Volgens mij is dat een onjuiste vergelijking. Er zijn veel meer mogelijkheden om emissies bij personenauto's te beperken door de auto's lichter te maken en met een brandstofmix te werken. Bedrijfsvoertuigen rijden veel vaker op diesel. Bedrijfsvoertuigen hebben uiteraard van zichzelf een bedrijfsmatig doel en worden door zakelijke klanten gekocht.</p>
      <p sl="en">De heer Nuttall heeft helaas niet het einde van het debat afgewacht, maar de cijfers die hij heeft genoemd kloppen niet. Deze verordening zal voor veel bedrijven tot een algehele kostenbesparing leiden. Ik moet zeggen dat ik wat meer eerbied voor zijn opmerkingen zou hebben gehad als de EFD-Fractie de moeite had genomen om zelfs maar één vertegenwoordiger naar een van de trialoogbijeenkomsten of een van de bijeenkomsten van schaduwrapporteurs te sturen om hun stokpaardje namens de kleine bedrijven uit de kast te halen.</p>
      <a text="(Applaus)"/>
      <p sl="en">Tot slot denk ik dat dit een mooi resultaat is. Wat we hebben bereikt is een goed evenwicht, in de eerste plaats ten aanzien van de kosten voor de bedrijven, maar ook ten aanzien van een beter milieu. Hoe u ook over klimaatverandering denkt, brandstofefficiëntie – een efficiënter gebruik van kostbare grondstoffen – is altijd goed.</p>
    </intervention>
    <intervention id="2-049-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats (15 februari 2011).</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-050-000" speaker_id="33989" name="Daciana Octavia SÂRBU" is_mep="True" mode="written" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">De overeenstemming die met de Raad is bereikt is het gevolg van moeizame onderhandelingen, waarbij we geconfronteerd werden met een zware lobby vanuit de sector. Tijdens het gehele proces hebben we de hevige druk van fabrikanten weerstaan om de verordening af te zwakken, met name de ambitieuze langetermijndoelstellingen voor de beperking van de CO2-uitstoot.</p>
      <p sl="en">Het was een lastig dilemma, aangezien de auto-industrie in veel van onze lidstaten het in de huidige economische context al erg moeilijk heeft. We weten echter uit onze ervaringen met de personenautoverordening dat de auto-industrie enorme vooruitgang heeft geboekt waar het gaat om innovatie en de ontwikkeling van schonere technologie, doordat het wetgevingskader haar in de juiste richting duwde. We willen dit succes herhalen met de wetgeving voor lichte bedrijfsvoertuigen – niet alleen vanwege het milieu, maar ook omdat een grotere brandstofefficiëntie uiteindelijk voor veel bedrijven tot lagere kosten zal leiden.</p>
      <p sl="en">We hebben een compromistekst die weliswaar niet zo ambitieus is als we hadden gewild, maar die tot een aanzienlijke beperking van de CO2-uitstoot door lichte bedrijfsvoertuigen zal leiden en zal bijdragen aan de emissiereductiedoelstellingen van de EU voor 2020 en daarna. Ik wil graag de rapporteur en de schaduwrapporteurs feliciteren met hun succesvolle onderhandelingen met de Raad.</p>
    </intervention>
    <intervention id="2-051-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De sector van het wegvervoer is de op één na grootste bron van de uitstoot van broeikasgassen in de Europese Unie. De emissie van die gassen is onophoudelijk gestegen. Daarom moeten alle categorieën voertuigen onder regelgeving vallen om de uitstoot van deze gassen te verminderen, met inbegrip van lichte bedrijfsvoertuigen. De reductiedoelstellingen voor deze broeikasgassen kunnen we beter realiseren met communautaire wetgeving dan met nationale wetten met uiteenlopende doelstellingen. We moeten ambitie echter wel koppelen aan realisme en gezond verstand. De grootste gebruikers van lichte bedrijfsvoertuigen zijn immers kleine en middelgrote ondernemingen (KMO's) die in de EU meer dan 99,8 procent van de bedrijven vertegenwoordigen en goed zijn voor 67,4 procent van de werkgelegenheid. Daarom mogen de doelstellingen op dit terrein KMO's niet benadelen. Ik ben het dan ook eens met 147 g CO2/km als emissiedoelstelling voor nieuw geregistreerde lichte bedrijfsvoertuigen in de EU op voorwaarde dat de haalbaarheid van deze optie wordt bevestigd. Ten slotte verheug ik me erover dat er voor deze categorie voertuigen geen uniforme maximumsnelheid op Europees niveau is ingevoerd.</p>
    </intervention>
    <intervention id="2-051-500" speaker_id="28117" name="Jim HIGGINS" is_mep="True" mode="written" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="ga">Ik verwelkom deze maatregel omdat het van groot belang is dat er een goed evenwicht wordt bewaard tussen bescherming van het milieu en van de werkgelegenheid en het concurrentievermogen van kleine en middelgrote ondernemingen in de EU.</p>
    </intervention>
  </section>
  <section id="creitem4" title="4. Rechten van autobus- en touringcarpassagiers (debat)">
    <intervention id="2-053-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Aan de orde is het verslag betreffende de door het bemiddelingscomité goedgekeurde gemeenschappelijke ontwerptekst voor een verordening van het Europees Parlement en de Raad betreffende de rechten van autobus- en touringcarpassagiers en tot wijziging van Verordening (EG) nr. 2006/2004 [PE-CONS 00063/2010 - C7-0015/2011 - 2008/0237(COD) ] - Delegatie van het Europees Parlement in het bemiddelingscomité. Rapporteur: Antonio Cancian (A7-0020/2011).</p>
    </intervention>
    <intervention id="2-054-000" speaker_id="96733" name="Antonio CANCIAN" is_mep="True" mode="spoken" role="rapporteur" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, commissaris, dames en heren, de onderhandelingen die ik het eerste jaar zelf heb gevoerd en daarna bij de bemiddeling – ik herinner eraan dat het de eerste bemiddeling na Lissabon betrof – onder leiding van mevrouw Kratsa-Tsagaropoulou en met steun van de voorzitter van de Commissie vervoer en toerisme, de heer Brian Simpson, waren zwaarder en moeilijker dan verwacht.</p>
      <p sl="it">Door deze verordening zullen ook de zeventig miljoen Europese bus- en touringcarpassagiers een groot aantal rechten hebben die voorheen vrijwel niet bestonden of zeer beperkt waren vergeleken met andere vervoerswijzen.</p>
      <p sl="it">Bij de onderhandelingen met de drie wisselende voorzitterschappen hebben we ons de volgende doelen gesteld:</p>
      <p sl="it">een verordening die niet-discriminerende toegang tot busvervoer beschermt;</p>
      <p sl="it">een verordening die rekening houdt met de speciale kenmerken van deze sector die uit kleine en middelgrote ondernemingen bestaat waarop niet een steeds zwaardere economische druk gelegd kon worden;</p>
      <p sl="it">een verordening die een juridische leemte vult die de busvervoersector in een afwijkende positie ten opzichte van de andere vervoerswijzen bracht en daardoor alle passagiers minimumgaranties biedt;</p>
      <p sl="it">een verordening die de rechten van personen met beperkte mobiliteit zo goed mogelijk, gezien de starre houding van de Raad, beschermt;</p>
      <p sl="it">een verordening die rekening houdt met de behoeften van een ouder wordende bevolking voor wie het openbaar vervoer de komende decennia onmisbaar zal zijn.</p>
      <p sl="it">De tekst waarover vandaag wordt gestemd, is het resultaat van een zwaar bevochten compromis dat ons echter tevreden stemt door de wending die er in het debat en de onderhandelingen aan gegeven is.</p>
      <p sl="it">De grootste problemen deden zich voor bij het bepalen van het toepassingsgebied. De verordening is namelijk van toepassing op alle geregelde diensten: regionale, nationale en grensoverschrijdende diensten waarbij een afstand van meer dan 250 kilometer wordt afgelegd. Er is echter een lijst samengesteld van basisrechten waarvan niet afgeweken mag worden ongeacht de afstand. Het betreft hier voornamelijk het recht op vervoer, opleiding, informatie en verantwoordelijkheid.</p>
      <p sl="it">Wat de afstand van 250 kilometer betreft, bepaalt de verordening voornamelijk de schadevergoeding en bijstand bij ongevallen, de rechten van passagiers in geval van annulering of vertraging en de rechten van personen met een handicap en personen met beperkte mobiliteit. Ten aanzien van klachten moeten de vervoerders een klachtenbehandelingsysteem opzetten en invoeren met betrekking tot de in deze verordening neergelegde rechten en verplichtingen. De klacht moet binnen drie maanden na ontvangst van de klacht worden beantwoord.</p>
      <p sl="it">Ten slotte moet elke lidstaat een nieuwe instantie aanwijzen, of beter een bestaande instantie, die met de handhaving van deze verordening wordt belast. De lidstaten kan vrijstelling van de toepassing van de verordening verleend worden voor een termijn van vier jaar die eenmaal kan worden verlengd, waarbij de Europese Commissie vooraf van de redenen op de hoogte moet worden gesteld.</p>
      <p sl="it">We sporen de lidstaten bovendien aan in de toekomst één vervoerbewijs voor elke vervoerswijze te ontwikkelen en één nationale instantie in te stellen die verantwoordelijk is voor de rechten van passagiers bij alle vervoerswijzen. De uiteindelijke tekst kan als een bevredigend en evenwichtig compromis beschouwd worden. Het resultaat van de bemiddelingsprocedure is een succes voor het Parlement.</p>
    </intervention>
    <intervention id="2-055-000" speaker_id="photo_generic" name="Enikő Győri" is_mep="True" mode="spoken">
      <p sl="en">fungerend voorzitter van de Raad . − Mijnheer de Voorzitter, het is mij een genoegen om deel te nemen aan dit debat over het voorstel voor een verordening betreffende de rechten van autobus- en touringcarpassagiers. Dit is een zeer belangrijk moment, aangezien onze discussies over deze wetgevingshandeling na twee jaar nu hun beslag krijgen.</p>
      <p sl="en">Ten eerste wil ik namens de Raad mijn dank en waardering overbrengen aan het Europees Parlement voor de samenwerking en de geest van compromis die ons in staat hebben gesteld om in het bemiddelingscomité overeenstemming te bereiken ten gunste van autobus- en touringcarpassagiers in de EU, met name personen met een handicap en passagiers met beperkte mobiliteit.</p>
      <p sl="en">De discussies door de drie instellingen waren niet makkelijk, maar ze waren altijd constructief en werden altijd gevoerd in een geest van compromis. De gemeenschappelijke ontwerptekst waarover tijdens de vergadering van het bemiddelingscomité overeenstemming is bereikt en die vandaag hopelijk wordt aangenomen, is het resultaat van een compromis tussen verschillende fracties. Ik spreek dus mijn waardering uit voor iedereen die bij de totstandkoming van dit wetgevingsvoorstel betrokken is geweest en met name ondervoorzitter Kratsa-Tsagaropoulou, Brian Simpson, voorzitter van de Commissie vervoer en toerisme, de heer Cancian, de rapporteur, en de schaduwrapporteurs. Samen hadden zij tot taak het wetgevingsproces tot een goed einde te brengen.</p>
      <p sl="en">Mijn dank gaat ook uit naar commissaris Kallas en zijn team en hun tegenhangers van de secretariaten in het Parlement en de Raad. Samen hebben ze zich onvermoeibaar ingezet om de zaak vooruit te helpen. Tot slot, maar niet minder belangrijk, spreek ik mijn waardering uit voor het voortreffelijke werk van het Belgisch voorzitterschap dat ervoor gezorgd heeft dat er binnen de Raad de nodige steun was voor het compromis dat in het bemiddelingscomité is bereikt.</p>
      <p sl="en">Ik ben ervan overtuigd dat de gemeenschappelijke ontwerptekst die het resultaat is van de vergadering van het bemiddelingscomité, een goed evenwicht biedt tussen de rechten van autobus- en touringcarpassagiers en de belangen van vervoerders, waarvan de meeste kleine en middelgrote ondernemingen zijn.</p>
      <p sl="en">De Raad is van mening dat de voornaamste doelstelling van de verordening is de rechten van passagiers die reizen op geregelde diensten met een afstand van 250 kilometer of meer, te regelen. Verder zal een gegarandeerd aantal rechten onafhankelijk van de gereisde afstand van toepassing zijn. De nieuwe regels zijn vooral bedoeld om personen met een handicap en passagiers met beperkte mobiliteit te helpen.</p>
      <p sl="en">We zijn erin geslaagd in de discussies tussen de drie instellingen voor alle partijen aanvaardbare oplossingen te vinden voor een aantal lastige kwesties, namelijk het toepassingsgebied, de rechten van passagiers in geval van annulering of vertraging, vergoeding en bijstand bij ongeval, bepalingen die de overgang naar de nieuwe regels vereenvoudigen, en tot slot de rechten van personen met een handicap en personen met beperkte mobiliteit.</p>
      <p sl="en">Zoals u weet, heeft de Raad de gemeenschappelijke ontwerptekst goedgekeurd tijdens de vergadering van 31 januari 2011. Deze wetgevingshandeling wordt morgen dus getekend. De publicatie ervan in het Publicatieblad van de Europese Unie vindt naar verwachting plaats in maart.</p>
      <p sl="it">Voorzitter, ten slotte wil ik de geachte heer Cancian graag feliciteren met het uitstekende werk dat door hem is verricht.</p>
      <p sl="en">Laat mij u feliciteren met uw voortreffelijke werk.</p>
    </intervention>
    <intervention id="2-058-000" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, het wetgevingsvoorstel betreffende de rechten van autobus- en touringcarpassagiers dat we vandaag bespreken, is het resultaat van een zeer moeilijk proces, dat onder meer bemiddeling omvatte. Langdurige onderhandelingen in de nacht van 30 november 2010 tijdens de bijeenkomst van het bemiddelingscomité hebben na meer dan twee jaar onderhandelen tot een doorbraak en een compromis geleid.</p>
      <p sl="en">Ik ben u zeer erkentelijk voor het feit dat u dit tot stand heeft weten te brengen. Mijn dank gaat uit naar ondervoorzitter mevrouw Kratsa-Tsagaropoulou voor haar kundig leiderschap, de heer Simpson, voorzitter van de Commissie vervoer en toerisme, de heer Cancian, de rapporteur, en uiteraard ook naar het Belgisch voorzitterschap.</p>
      <p sl="en">Ik ben het Parlement dankbaar voor het feit dat het zich altijd heeft ingezet voor een hoog niveau van bescherming voor passagiers. Nu de Raad de verordening op 31 januari heeft goedgekeurd, nodig ik u uit deze verordening ook aan te nemen en de procedure formeel af te ronden.</p>
      <p sl="en">Het voorstel betreffende de rechten van autobus- en touringcarpassagiers completeert de regelingen voor de bescherming van reizigers en zorgt ervoor dat passagiers overal in de Unie kunnen profiteren van een dienstverlening die aan dezelfde standaardkwaliteitsnormen voldoet.</p>
      <p sl="en">Een belangrijk onderdeel van de compromistekst is de reeks basisrechten voor alle autobus- en touringcarpassagiers. Zoals de heer Cancian al opmerkte, moesten er tot op het laatste moment van de onderhandelingen knelpunten worden opgelost. Sommigen zullen misschien zeggen dat de werkingssfeer van de verordening betreffende autobus- en touringcardiensten van 250 kilometer of meer te beperkt is en hadden misschien liever gezien dat passagiers in het plaatselijk vervoer ook beschermd werden. Anderen zeggen misschien dat de tekst bepalingen bevat waarvan de tenuitvoerlegging te kostbaar is, vooral voor kleinere exploitanten. Ik ben van mening dat de tekst een zeer evenwichtig compromis biedt.</p>
      <p sl="en">We mogen niet vergeten dat een aantal basisrechten van toepassing is op allerlei soorten diensten en de meest kwetsbare passagiers speciale bescherming biedt. Anderzijds zijn de mogelijke kostenimplicaties voor de sector tot een minimum beperkt. Alles bij elkaar betekent de compromistekst een echte verbetering voor reizigers en het imago van de sector.</p>
    </intervention>
    <intervention id="2-059-000" speaker_id="2247" name="Mathieu GROSCH" is_mep="True" mode="spoken" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">namens de PPE-Fractie . – Mijnheer de Voorzitter, mevrouw Győri, mijnheer Kallas, dames en heren, ik wil vooral collega Cancian voor zijn werk bedanken, want het was geen gemakkelijk dossier dat we hier tot een goed einde hebben gebracht.</p>
      <p sl="de">Bij een compromis zijn er natuurlijk altijd voor- en nadelen. Sommige mensen vinden dat er te veel in staat, terwijl anderen van mening zijn dat er te weinig in staat. Het proces in de Raad was niet eenvoudig en daarom wil ik ook de Raad hartelijk danken dat we toch op het laatste moment nog dit compromis hebben kunnen bereiken. Ik denk dat het toepassingsgebied juist is. Drie landen zijn hier niet rechtstreeks bij betrokken, maar omdat Luxemburg wel betrokken is in een grensoverschrijdende context, zijn er eigenlijk maar twee landen niet rechtstreeks betrokken. Wat het openbaar streekvervoer betreft, kunnen zonder problemen in de vereisten voor de aanbesteding bepalingen worden opgenomen waarin staat hoe daar de rechten van autobus- en touringcarpassagiers gerespecteerd of versterkt dienen te worden. Men kan ons ook niet verwijten dat we het openbaar streekvervoer uitgesloten hebben. Daarover kunnen op regionaal niveau beslissingen worden genomen.</p>
      <p sl="de">De Fractie van de Europese Volkspartij (Christen-Democraten) zal het compromis in zijn geheel ondersteunen. We zien de rechten van autobus- en touringcarpassagiers als een totaalpakket en hopen dat we misschien binnenkort ook een geconsolideerde versie voor het geheel kunnen bereiken, opdat we in de toekomst rechten hebben waarvan de burgers en niet de advocaten kunnen profiteren. Er zijn volgens mij nog enkele problemen, vooral als het gaat om de uitvoering, waar de regelingen onvoldoende ten dienste staan aan de burgers en niet duidelijk genoeg zijn om de rechten van autobus- en touringcarpassagiers schriftelijk vast te leggen. In dit licht bezien dank ik u hartelijk voor de samenwerking. Ik hoop dat er in de plenaire vergadering een brede meerderheid voor dit goede compromis wordt gevonden.</p>
    </intervention>
    <intervention id="2-060-000" speaker_id="1309" name="Brian SIMPSON" is_mep="True" mode="spoken" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">namens de S&amp;D-Fractie . – Mijnheer de Voorzitter, ten eerste dank ik namens de S&amp;D-Fractie de heer Cancian voor zijn inspanningen ten aanzien van dit zeer zware en ingewikkelde dossier.</p>
      <p sl="en">Als ik naar deze specifieke overeenkomst kijkt, komen er twee vragen bij me op. De eerste is of de overeenkomst ideaal is en de tweede of deze iets oplevert. Ik denk dat het antwoord op de eerste vraag vanuit een parlementair standpunt nee is. Omdat het nu eenmaal een compromis is, heeft het Parlement, met name op het gebied van de werkingssfeer, concessies moeten doen. Wij hadden liever gezien dat er een kortere afstand in de verordening was vastgelegd.</p>
      <p sl="en">Maar levert de overeenkomst ook iets op? Ja, dat wel, want we hebben nu een reeks rechten voor autobus- en touringcarpassagiers die vergelijkbaar is met die voor andere vervoermiddelen. De overeenkomst helpt ons ook bij het verbeteren van de toegang tot autobussen en touringcars voor mensen met beperkte mobiliteit en vooral ook mensen met een handicap in de hele Europese Unie.</p>
      <p sl="en">Ik wil op één punt ingaan. Wij vinden dat er personeel moet worden opgeleid om mensen met beperkte mobiliteit en met een handicap te helpen, zodat ze dezelfde mate van toegang hebben tot het openbaar vervoer als mensen zonder handicap. Ik weet dat er een uitzondering is voorzien die lidstaten in staat stelt de invoering nog vijf jaar uit te stellen. Ik hoop dat ze daar geen gebruik van zullen maken.</p>
      <p sl="en">Tot slot vind ik het belangrijk dat we deze definitieve overeenkomst steunen zodat voor alle vervoermiddelen dezelfde rechten gelden. Ik weet dat we ons hier in de toekomst opnieuw over zullen buigen en tot herziening zullen overgaan, maar ik vind dat we een grote stap hebben gezet en dat het Parlement de overeenkomst die de heer Cancian tijdens het bemiddelingsproces met de Raad heeft gesloten, moet steunen.</p>
    </intervention>
    <intervention id="2-061-000" speaker_id="96870" name="Gesine MEISSNER" is_mep="True" mode="spoken" nationality="Germany" birth_date="22-02-1952" birth_place="Uelzen" p_group="Group of the Alliance of Liberals and Democrats for Europe" m_state="DE">
      <p sl="de">namens de ALDE-Fractie . – Mijnheer de Voorzitter, er is nu een heel lange procedure tot een einde gekomen. Dat is goed nieuws. Er zijn daarbij wel enkele positieve aspecten te noemen. Een daarvan is dat bijvoorbeeld bij de basisrechten voor gehandicapten het recht op informatie en op toegang wordt gewaarborgd. Het is ook absoluut positief dat de schadevergoeding nu voor kleine en middelgrote ondernemingen op een redelijk niveau ligt, wat niet vanaf het begin het geval is geweest. Het is natuurlijk ook positief dat we overeenstemming hebben bereikt, want het was ook mogelijk geweest dat we het in de bemiddelingsprocedure niet eens waren geworden. Dan was er voor een bepaald vervoersgebied helemaal geen regeling gekomen.</p>
      <p sl="de">Ik wil echter ook op negatieve aspecten wijzen, omdat we niet een echte Europese oplossing hebben bereikt. Hoewel we zeggen dat het vrij verkeer van mensen, goederen en diensten een Europees beginsel is, hebben we voor dit gebied geen Europese oplossing als drie landen er niet aan meedoen en enkele andere landen helemaal niet zulke lange buslijnen hebben. Het recht van mensen met een handicap op een begeleider, die vaak noodzakelijk is om te kunnen reizen, wordt slechts gewaarborgd bij lange trajecten. Het is ook zo dat de clausule met betrekking tot natuurrampen, die in het vliegverkeer niet geldt – bij de aswolk moest schadevergoeding worden betaald – in het busvervoer wel van kracht is en dat daardoor juist passagiers met een kleine portemonnee op korte trajecten geen schadevergoeding ontvangen en geen rechten hebben. Dat is niet goed.</p>
      <p sl="de">Omdat er sprake is van positieve en negatieve aspecten, hebben we ons in de bemiddelingsprocedure bij de middernachtzitting van stemming onthouden en dat zullen we vandaag ook doen.</p>
    </intervention>
    <intervention id="2-062-000" speaker_id="28253" name="Eva LICHTENBERGER" is_mep="True" mode="spoken" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">namens de Verts/ALE-Fractie . – Mijnheer de Voorzitter, hoewel de EU het desbetreffende verdrag heeft ondertekend, is in dit dossier geen rekening gehouden met rechten voor mensen met een beperkte mobiliteit.</p>
      <p sl="de">Ik wil dit aan het begin van mijn commentaar op dit verslag zeggen, omdat ik vind dat onze grootste fout is geweest dat we hier altijd de beperking 'indien mogelijk' aan toegevoegd hebben. Helaas ken ik de situatie zo goed dat ik kan zeggen dat dit 'indien mogelijk' er meestal toe leidt dat het voor personen met een beperkte mobiliteit niet mogelijk is om een echt doeltreffende oplossing te vinden.</p>
      <p sl="de">Ik was in het bijzonder teleurgesteld dat er zelfs een beperking is gekomen in de manieren waarop de informatie over bussen toegankelijk moet worden gemaakt. Ook dat is afgezwakt, zodat bijvoorbeeld personen met een beperkte mobiliteit niet eens weten of kunnen uitzoeken waar ze assistentie en hulp kunnen vinden, enzovoort.</p>
      <p sl="de">Er zijn nog meer gebreken te vinden in deze laatste onderhandelingsronde die mijn collega Cancian werkelijk met hart en ziel heeft geleid, waarvoor ik hem wil bedanken. Hij heeft zich enorm ingespannen om er echt een goed resultaat uit te halen, maar zijn pogingen zijn eenvoudigweg door de hardvochtigheid van de Raad geblokkeerd. Een ander element is de 250 kilometer waarover zojuist is gesproken. Ik ben bang dat lange trajecten dan in stukken worden verdeeld, dat een heel traject van 500 kilometer in tweeën wordt gedeeld om te voorkomen dat mensen misschien ergens aanspraak kunnen maken op passagiersrechten. Daar moet bij de uitvoering ook de nodige aandacht aan worden besteed.</p>
      <p sl="de">De invoering van een bemiddelingsorgaan beschouw ik als positief en een steun voor consumenten. Ook het principe van de noodzaak van verbetering en de scholing van personeel acht ik positieve elementen. Maar voor de rest hebben we hiermee, dames en heren, niet echt een meesterwerk van Europese wetgeving gecreëerd!</p>
    </intervention>
    <intervention id="2-063-000" speaker_id="28615" name="Roberts ZĪLE" is_mep="True" mode="spoken" nationality="Latvia" birth_date="20-06-1958" birth_place="Rīga" m_state="LV">
      <p sl="lv">namens de ECR-Fractie. – Mijnheer de Voorzitter, ook ik wil alle betrokken partijen bedanken voor het bereiken van dit compromis, maar in het bijzonder de heer Cancian, die mijns inziens absoluut de juiste formule voor het bereiken van een compromis namens het Europees Parlement heeft gevonden. Met de opname van de rechten van passagiers die met een autobus of touringcar reizen hebben we nu in principe in alle vormen van vervoer passagiersrechten ingevoerd. Natuurlijk kan worden gezegd dat deze rechten sterk uiteenlopen tussen de verschillende vervoersmodaliteiten. Daarbij gaat het met name om de hoogte van de vergoedingen bij vertragingen, die afhankelijk zijn van de duur daarvan, of bij annulering van een dienst die door die vervoersmodaliteit wordt aangeboden. Dit zal in de eerste jaren wellicht enigszins verwarrend zijn voor onze Europese passagiers, maar vormt nog steeds een belangrijke stap vooruit bij het waarborgen van passagiersrechten. Het feit dat deze rechten van autobus- en touringcarpassagiers de laatste zijn die worden ingevoerd, laat bovendien zien dat dit misschien de moeilijkste stap van allemaal was.</p>
      <p sl="lv">Ik ben vooral ingenomen met de basisrechten van personen met een handicap en personen met bijzondere behoeften, en tevens met het feit dat deze rechten ook gelden bij busreizen van minder dan 250 kilometer, met één uitzondering, die door de heer Simpson is genoemd, namelijk dat bedrijven die deze diensten aanbieden de opleiding van het personeel kunnen uitstellen. Ik hoop zeer dat dit niet te kwader trouw zal gebeuren, net zoals de lidstaten de tenuitvoerlegging van deze richtlijn niet twee keer vier jaar mogen uitstellen, tot de laatst mogelijke datum. Dank u.</p>
    </intervention>
    <intervention id="2-064-000" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">namens de GUE/NGL-Fractie . – Mijnheer de Voorzitter, het Europees Parlement houdt zich de laatste jaren steeds intensiever bezig met de rechten van passagiers in alle verschillende vervoersvormen. Ik vrees echter dat de naleving van die passagiersrechten in veel gevallen tot problemen zal leiden. De verzekeringen ter indekking tegen deze problemen beloven een uiterst lucratieve bezigheid te worden voor financiële instellingen van velerlei aard.</p>
      <p sl="cs">Maar uiteraard gaan als gevolg van deze nieuwe kosten de prijs van vervoer logischerwijze omhoog. En het feit dat de Raad ten aanzien van de rechten van autobus- en touringcarpassagiers gepoogd heeft de basiselementen van de ontwerpverordening verregaand te wijzigen, is niets nieuws onder de zon. Dat hebben we in eerdere bemiddelingsprocedures al eens vaker voor de kiezen gekregen. Wat dit betreft, zou ik de voorzitter van de delegatie, mevrouw Kratsa-Tsagaropoulou, de voorzitter van de commissie Vervoer en toerisme, de heer Simpson, alsook de rapporteur, de heer Cancian, hartelijk willen danken voor hun excellente werk. Ze hebben echt een heel redelijk compromis weten te sluiten.</p>
      <p sl="cs">Met name de volgende elementen acht ik buitengewoon positief:</p>
      <p sl="cs">1. de definitie van vervoer over lange afstanden als een lijnverbinding over een afstand van meer dan 250 km, met dien verstande dat de verordening ook voor personen gelden zal die slechts een deel van de totale afstand van de lijnverbinding afleggen;</p>
      <p sl="cs">2. de – zij het niet ideale – verbetering van de positie van personen met een handicap of personen met beperkte mobiliteit ten aanzien van deze vorm van vervoer;</p>
      <p sl="cs">3. schadevergoeding en bijstand bij ongevallen. Hier zou ik graag willen opmerken dat in geval van beschadiging van hulpmiddelen zoals rolstoelen de schade volledig moet worden vergoed. Dat brengt verzekeringstechnisch gezien enige onzekerheid met zich mee. De formulering dient met het oog hierop te worden gepreciseerd, bijvoorbeeld door vaststelling van een bovengrens;</p>
      <p sl="cs">4. de rechten van passagiers in geval van annulering van een lijnverbinding of in geval van vertraging, zijn vrij duidelijk omschreven. Ook is voor mij de verbetering van de informatievoorziening aan reizigers een positief punt;</p>
      <p sl="cs">5. evenals het leeuwendeel van mijn collega's ben ik ingenomen met het feit dat de overgangsperiode voor de invoering van deze verordening is ingekort tot maximaal vier jaar. Het feit dat deze periode met nog eens vier jaar kan worden verlengd, acht ik echter buitengewoon ongelukkig.</p>
      <p sl="cs">Ik heb er goed vertrouwen in dat er in de nabije toekomst ook ten aanzien van kortere vervoerstrajecten die deels met vervoerstrajecten over grote afstanden samenvallen, geen fundamentele problemen zullen rijzen met de toepassing van passagiersrechten. Ten aanzien van de vastgestelde financiële limieten blijft de ontbrekende automatische inflatiecorrectie uiteraard een heikel punt. Met een dergelijke correctie zouden de financiële limieten dusdanig aan de koersontwikkeling van de euro worden aangepast dat deze in reële termen even hoog blijven.</p>
      <p sl="cs">Het akkoord is naar mijn mening een goed compromis. Het einddoel ervan is een verdere uitbreiding van de passagiersrechten in alle soorten van vervoer. Deze volgende stap ten aanzien van de rechten van autobus- en touringcarpassagiers is een uiterst geslaagd resultaat van de overlegprocedure dat de volle steun heeft van de Confederale Fractie Europees Unitair Links/Noords Groen Links.</p>
    </intervention>
    <intervention id="2-065-000" speaker_id="96693" name="Juozas IMBRASAS" is_mep="True" mode="spoken" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">namens de EFD-Fractie . – Mijnheer de Voorzitter, het is positief dat de eindtekst na lang debatteren en het coördineren van de verschillende standpunten als een uiterst evenwichtig compromis kan worden beschouwd. De rechten van de passagiers worden erin gegarandeerd zonder extra lasten op te leggen aan autobusexploitanten; dit zijn meestal kleine en middelgrote ondernemingen. Het Europees Parlement kan tevreden zijn met de bemiddelingsprocedure, waarvoor mijn gelukwensen.</p>
      <p sl="lt">Rekening houdend met de gestage groei van deze transportsector was de bedoeling met het voorstel in de hele EU rechten te creëren inzake de bescherming van passagiers die vergelijkbaar zijn met degene die bestaan voor andere transportmodi en te zorgen voor een gelijk speelveld voor vervoerders uit verschillende lidstaten en ook voor de diverse transportmodi.</p>
      <p sl="lt">De verordening versterkt het recht van passagiers op schadevergoeding, inclusief redelijke begrafeniskosten, of bij letsel, alsmede bij verlies van of schade aan bagage als gevolg van een ongeval. Bij ongeval hebben de passagiers bovendien recht op bijstand om te voorzien in hun onmiddellijke praktische behoeften, inclusief, indien nodig de verstrekking van voedsel en kleding, transport, facilitering van eerste hulp en accommodatie. Als een dienst geschrapt wordt of meer dan 120 minuten vertraging heeft, hebben de passagiers recht op een vergoeding van 50 procent van de ticketprijs, bovenop de terugbetaling van deze ticketprijs.</p>
      <p sl="lt">De verordening versterkt ook het recht op bijstand voor personen met een handicap en personen met een mobiliteitsbeperking, wat heel belangrijk is. De reizigers moeten in real time langs elektronische weg actuele informatie krijgen.</p>
      <p sl="lt">Mijn gelukwensen voor dit goede besluit!</p>
    </intervention>
    <intervention id="2-067-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Mevrouw de Voorzitter, een verbetering van de rechten voor autobus- en touringcarpassagiers in het geregeld vervoer is absoluut wenselijk. Enkele punten in het voorstel zijn echter sterk overdreven. Passagiers in het autobus- en touringcarvervoer zouden bijvoorbeeld recht hebben op maximaal twee hotelovernachtingen, indien het vertrek van de bus meer dan 90 minuten vertraagd is. Juist het weggebonden langeafstandsverkeer is echter ten dele onderhevig aan factoren die de individuele busexploitant niet in de hand heeft, zoals files als gevolg van ongevallen, slechte weersomstandigheden en gebrekkige sneeuwruiming. Dit leidt tot kostbare aansprakelijkheidszaken, waarbij het principe dat de veroorzaker aansprakelijk is niet van toepassing is.</p>
      <p sl="de">Dezelfde situatie doet zich voor bij de laatste EU-verordening over de rechten van passagiers in het spoorwegvervoer. Ondernemers moeten nu ook boeten voor vertragingen die ze niet zelf hebben veroorzaakt. De Oostenrijkse Spoorwegen zijn nu bijvoorbeeld ook aansprakelijk voor de vertragingstijd – die de laatste jaren is opgelopen tot 2 800 uur – wanneer treinen al met grote vertraging uit Duitsland de grens over rijden. Dergelijke ondoelmatige resultaten moeten we in de toekomst voorkomen.</p>
    </intervention>
    <intervention id="2-068-000" speaker_id="1852" name="Dieter-Lebrecht KOCH" is_mep="True" mode="spoken" nationality="Germany" birth_date="07-01-1953" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, dames en heren, ik ben zeer verheugd over het resultaat van de bemiddelingsprocedure. Wanneer de verordening ten uitvoer wordt gelegd, zal voor autobus- en touringcarpassagiers, inclusief passagiers met een beperkte mobiliteit, dezelfde hoge bescherming gelden als bij andere vervoerswijzen het geval is. Bovendien wordt door deze verordening een hoog algemeen beschermingsniveau voor consumenten gewaarborgd en zal rekening worden gehouden met de bijzonderheid dat het hier gaat om een vervoerssector waarin voornamelijk kleine en middelgrote ondernemingen opereren. De eisen die zo extreem waren dat het busvervoer hierdoor vrijwel volkomen onmogelijk werd, zijn van tafel, net als de eisen waardoor de meerderheid van de lidstaten volledig van het toepassingsgebied van de verordening zou zijn uitgesloten.</p>
      <p sl="de">Busvervoersdiensten waarvan de burgers in het algemeen profiteren, moeten ook mensen met een handicap en beperkte mobiliteit een hoge kwaliteit bieden. Zij moeten aanspraak op hulp kunnen maken, die in het belang van de sociale integratie kosteloos dient te zijn.</p>
    </intervention>
    <intervention id="2-069-000" speaker_id="96865" name="Debora SERRACCHIANI" is_mep="True" mode="spoken" nationality="Italy" birth_date="10-11-1970" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mevrouw de Voorzitter, dames en heren, ook ik wil de heer Cancian bedanken voor het vele werk dat hij heeft verricht om dit lastige compromis te bereiken. Dankzij deze verordening kunnen de buspassagiers nu dezelfde rechten genieten als de passagiers van andere vervoermiddelen zoals de trein of de boot.</p>
      <p sl="it">De verordening, die van toepassing is op alle nationale en grensoverschrijdende diensten als de af te leggen afstand 250 kilometer of meer bedraagt, biedt echter ook bescherming voor passagiers die gebruikmaken van geregelde diensten over kortere afstanden. Ik heb het hier met name over personen met een handicap en personen met beperkte mobiliteit, voor wie niet-discriminerende toegang tot het vervoer gewaarborgd is en het recht op schadevergoeding is geregeld in geval van verlies of schade aan rolstoelen. Bovendien zal in de opleiding van buspersoneel de behandeling van gehandicapte personen aan de orde komen.</p>
      <p sl="it">Het verheugt mij tevens dat ook een overeenkomst is bereikt over de vergoeding in geval van overlijden, inclusief redelijke begrafeniskosten, of bij letsel, alsmede bij verlies van of schade aan bagage als gevolg van een ongeval. Ik vind het ook positief dat de passagier in geval van annulering, vertraging van meer dan twee uur of overboeking de keuze heeft tussen voortzetting van de reis zonder extra kosten te betalen en terugbetaling van de ticketprijs.</p>
      <p sl="it">Wat de informatievoorziening voor passagiers betreft, zou het naar mijn mening nuttig zijn geweest eveneens informatie over aansluitingen op andere vervoermiddelen te verstrekken, waardoor ook een dialoog tussen de vervoersdiensten voor buspassagiers en de vervoersdiensten voor treinpassagiers gewaarborgd zou zijn. Het verheugt mij ten slotte dat men er bij de onderhandelingen in is geslaagd zoveel mogelijk hulp voor personen met een handicap en personen met beperkte mobiliteit na te streven en te waarborgen. Zo kunnen zij een begeleider op de reis meenemen zonder extra kosten te betalen.</p>
    </intervention>
    <intervention id="2-070-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Mevrouw de Voorzitter, in de eerste plaats wil ik de heer Cancian bedanken, die er hard aan gewerkt heeft om dit akkoord te bereiken, en na gecompliceerde onderhandelingen is er overeenstemming bereikt over dit document.</p>
      <p sl="es">Er is vooruitgang geboekt op het gebied van passagiersrechten, ten aanzien van schadevergoedingen en hulp bij ongevallen, annuleringen of vertragingen, en de erkenning van basisrechten van passagiers, onafhankelijk van de afstand; het akkoord omvat ook de rechten van mensen met een handicap of met beperkte mobiliteit.</p>
      <p sl="es">Als gevolg van de definitie van het toepassingsgebied, namelijk ritten vanaf 250 kilometer, vallen drie landen echter buiten de Europese wetgeving. Naar onze mening is dat onvoldoende, ook al erkennen we de vooruitgang de bereikt is ten opzichte van wat er aanvankelijk was. Mijn fractie zal zich dan ook van stemming onthouden.</p>
    </intervention>
    <intervention id="2-071-000" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Mevrouw de Voorzitter, vandaag geeft het Europees Parlement een heel positief signaal aan passagiers, belastingbetalers en Europese kiezers die gebruikmaken van autobussen en touringcars, met inbegrip van personen met een handicap. De mensen die voor ons stemmen en die onze lonen betalen, verwachten precies zulke beslissingen van ons. Natuurlijk hebben we hier de mening gehoord dat dit niet de belangrijkste zaak van de wereld is, en dat is het zeker ook niet. Ik ben echter van mening dat dit een belangrijke stap vooruit is, die Europa en de Europese Unie een menselijker gezicht geeft en meer openstelt voor de behoeften van de consument, van diegenen die van deze vervoermiddelen gebruikmaken, en niet enkel voor de behoeften van de politici. Ik dank mijn buurman, de heer Cancian, voor zijn ijverige werk als rapporteur.</p>
    </intervention>
    <intervention id="2-072-000" speaker_id="96664" name="Anna ROSBACH" is_mep="True" mode="spoken" nationality="Denmark" birth_date="02-02-1947" birth_place="Gladsaxe" p_group="Europe of freedom and democracy Group" m_state="DK">
      <p sl="da">Mevrouw de Voorzitter, buspassagiers die een langeafstandsreis maken, krijgen min of meer dezelfde rechten als vliegtuig-, trein- en scheepspassagiers in verband met vertragingen, annuleringen, verloren bagage en een groot aantal andere gebieden. In beginsel is dat ook prima, maar ik zou toch enkele kritische kanttekeningen willen plaatsen. Mensen met een verminderde mobiliteit hebben meer rechten gekregen. Echter, niet alle bussen kunnen tegelijkertijd zowel gehandicapte als gewone passagiers meenemen en niet alle bussen kunnen aangepast worden om ze geschikt te maken voor gehandicaptenvervoer. We hebben dus nog een lange weg te gaan op dit gebied, als we een zo groot mogelijke gelijkheid willen bereiken. De prijzen van vervoersbewijzen voor langeafstandsreizen worden meestal zo laag mogelijk gehouden om te kunnen concurreren met het luchtvervoer. Daarom zijn naar mijn mening alle vergoedingen en rechten waartoe nu wordt opgeroepen onbetaalbaar voor kleinere busondernemingen. Hun concurrentievermogen zal sterk worden verminderd en ze zullen snel met sluiting worden bedreigd. Dit kan nauwelijks in het belang van de Unie zijn, aangezien de EU kleine en middelgrote ondernemingen in hoge mate wil steunen.</p>
    </intervention>
    <intervention id="2-073-000" speaker_id="97293" name="Georges BACH" is_mep="True" mode="spoken" nationality="Luxembourg" birth_date="12-06-1955" birth_place="Luxembourg" p_group="Group of the European People's Party (Christian Democrats)" m_state="LU">
      <p sl="de">Mevrouw de Voorzitter, ik wil iedereen feliciteren en in het bijzonder collega Cancian bedanken voor zijn inspanningen bij de moeilijke en tijdrovende uitwerking van een compromis in dit lastige dossier.</p>
      <p sl="de">Er is gesproken over de resultaten, maar ook over teleurstellingen, bijvoorbeeld ten aanzien van het toepassingsgebied en andere minder belangrijke zaken. Met het compromis voor het busvervoer zijn de passagiersrechten voor alle vervoerswijzen gewaarborgd. De volgende stap zou een gemeenschappelijk coherent en efficiënt kaderprogramma voor alle passagiersrechten moeten zijn.</p>
      <p sl="de">Gerechtvaardigde en duidelijk omschreven rechten zijn van groot belang voor de geloofwaardigheid van de EU in de ogen van de Europese burgers. Om geloofwaardig te zijn, moeten we beslist zorgen voor de coherentie van de rechten voor de verschillende vervoerswijzen. Voor de rechten van vliegtuigpassagiers mogen geen fundamenteel andere criteria gelden dan bijvoorbeeld voor die van de treinreizigers.</p>
      <p sl="de">Daarom is het van groot belang dat we bij de ontwikkeling van een kaderprogramma niet uitgaan van de onbelangrijkste en zwakste normen, maar dat we namens de burgers ambitieuze doelen nastreven.</p>
    </intervention>
    <intervention id="2-074-000" speaker_id="25718" name="Saïd EL KHADRAOUI" is_mep="True" mode="spoken" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">Om te beginnen wil ik natuurlijk de rapporteur bedanken voor zijn inspanningen en de schaduwrapporteurs en mijnheer Simpson, al degenen die bijgedragen hebben aan het resultaat; ook het Belgisch voorzitterschap mag niet onvermeld blijven.</p>
      <p sl="nl">Laat mij echter toch beginnen met een punt van kritiek, aan het adres van de Raad in het bijzonder. Ik betreur met name dat het toepassingsgebied pas geldt voor ritten vanaf 250 kilometer, terwijl het door een Europese bril bekeken logisch zou zijn dat alle grensoverschrijdende verbindingen onder de bepalingen van de richtlijn zouden vallen. Zelfs die 250 kilometer kreeg amper voldoende steun bij de lidstaten.</p>
      <p sl="nl">Uit dit dossier, maar ook uit vele andere dossiers blijkt dat het steeds moeilijker wordt om een meerderheid van de lidstaten te vinden die in het belang van de consument of vanuit een Europese optiek kunnen redeneren en ik vind dat zeer verontrustend.</p>
      <p sl="nl">Dit gezegd zijnde, sluit deze verordening het rijtje af. Wij hebben nu Europese spelregels inzake passagiersrechten voor alle transportmodi. En de volgende stap moet zijn – de commissaris heeft aangekondigd dat hij daar werk van zou maken – om te leren van de opgedane ervaringen in de verschillende sectoren en te komen tot een meer geïntegreerde benadering inzake passagiersrechten. Deze moeten vooral ook afgedwongen worden op het terrein.</p>
      <p sl="nl">Deze verordening zal met name voor mensen met beperkte mobiliteit een stap vooruit betekenen. Zij zullen niet meer geweigerd kunnen worden en kunnen rekenen op bijstand indien nodig. Ik denk dat dit belangrijk is. Net als bij de andere transportmodi is er ook in een aantal gevallen in compensaties voorzien en zijn er afspraken over de opvang van gestrande reizigers bij langdurige vertragingen.</p>
      <p sl="nl">Om deze redenen willen wij het compromis steunen. Het is niet met heel veel enthousiasme, ook al omdat de verordening pas binnen twee jaar van kracht zal worden, maar het is een stap in de goede richting en het vormt een compromis tussen het extreme standpunt van de Raad enerzijds, en onze meer ambitieuze doelstellingen anderzijds.</p>
    </intervention>
    <intervention id="2-075-000" speaker_id="97308" name="Vilja SAVISAAR-TOOMAST" is_mep="True" mode="spoken" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="et">Mevrouw de Voorzitter, ook de Esten kennen het gezegde 'oefening baart kunst'. Helaas gaat dit niet op voor de verordening betreffende de rechten van autobus- en touringcarpassagiers, waarin, na een lange bemiddelingsprocedure, uiteindelijk afstand wordt genomen van de beginselen waar het Europees Parlement om had gevraagd. Het is natuurlijk goed dat wij nu minimale basisrechten hebben, maar het is onaanvaardbaar dat deze rechten door de overeengekomen afstand van 250 kilometer nu in drie landen ontbreken. Bovendien zijn de rechten minimaal in drie à vier andere landen, omdat daar misschien maar een of twee buslijnen zijn die zo lang zijn.</p>
      <p sl="et">Daarnaast is het onaanvaardbaar dat grensoverschrijdende busdiensten worden uitgesloten, ongeacht de afstand, en ook kunnen wij geen steun verlenen aan de periode van acht jaar waarin het voor lidstaten niet verplicht is deze richtlijn ten uitvoer te leggen. Helaas steunde de Estse regering deze voorwaarden en eiste ze bovendien een nog langere afstand. Wij moeten ons nu afvragen of wij echt de rechten van passagiers verdedigen of die van busondernemingen en hun winsten. Ik steun in elk geval de burgers van de Europese Unie en begrijp niet waarom een deel van Europa niet onder deze richtlijn valt. Ik kan daarom niet voor deze verordening of het verslag te stemmen.</p>
    </intervention>
    <intervention id="2-076-000" speaker_id="4540" name="Philip BRADBOURN" is_mep="True" mode="spoken" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">Mevrouw de Voorzitter, ik ben een groot voorstander van het beginsel van passagiersrechten en het is heel terecht dat klanten dienstverlening van een hoog niveau verwachten.</p>
      <p sl="en">Maar we moeten een en ander wel in de juiste proporties zien en ook naar de gevolgen kijken. We moeten de werkelijke voordelen voor gebruikers afzetten tegen de werkelijke kosten voor bedrijven in deze sector.</p>
      <p sl="en">Dit Parlement en de Commissie hanteren vaak één uniforme aanpak, maar we moeten aanvaarden dat passagiersrechten voor verschillende vervoermiddelen niet hetzelfde zijn. Vliegen is niet hetzelfde als reizen per bus. Het belangrijkste verschil zit hem in het aantal kleine en middelgrote ondernemingen in deze sector. Ik denk dat iedereen in dit Parlement zich wel bewust is van het belang van betrouwbare en rendabele autobus- en touringcardiensten voor onze plaatselijke economie. Het is om die reden dat ik de invoering van de 250-kilometerregel van harte steun. Het is gewoon niet goed dat kleine plaatselijke bedrijven die zeer lokale of regionale diensten leveren, met deze lasten worden opgezadeld.</p>
      <p sl="en">Met het oog op de invoering van die bescherming en de waarde van het onderliggende beginsel van deze wetgeving, steun ik het compromis van harte.</p>
    </intervention>
    <intervention id="2-077-000" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Mevrouw de Voorzitter, aan dit initiatief wordt al bijna drie jaar gesleuteld en ik stond nu eens meer aan de kant van de Raad dan die van het Parlement.</p>
      <p sl="en">Natuurlijk moeten we de rechten van passagiers beschermen en met name die van mensen met een handicap, maar – zoals Philip Bradbourn zei – als het oorspronkelijke voorstel zou worden aangenomen, zou dit ernstige gevolgen hebben voor kleine vervoerders. Veel vervoerders zouden failliet gaan. Daarom was het bemiddelingsproces zo belangrijk en biedt het bereikte compromis een goed evenwicht tussen passagiersrechten enerzijds en de rechten van de dienstverleners anderzijds. Ik ben het volkomen eens met de heer Bradbourn dat je de rechten van zeepassagiers, luchtpassagiers, treinpassagiers en buspassagiers niet in hetzelfde pakket kunt samenbrengen. We kunnen dus wel over een geconsolideerd pakket praten maar dat is eenvoudigweg niet haalbaar en uitvoerbaar.</p>
      <p sl="en">Mijn complimenten gaan uit naar de voorzitter van de Commissie vervoer en toerisme, Brian Simpson, voor zijn voortreffelijke werk, en naar de rapporteur, de heer Cancian, en onze eigen coördinator, Mathieu Grosch. Uiteindelijk ligt er een eerlijk en evenwichtig pakket dat alle betrokkenen ten goede komt.</p>
    </intervention>
    <intervention id="2-078-000" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Geachte Voorzitter, het Europees Parlement heeft de afgelopen jaren samen met de Raad een aantal stukken wetgeving goedgekeurd ten aanzien van passagiersrechten in de luchtvaart en in het treinverkeer. Het is dan ook niet meer dan logisch dat we nu ook dergelijke wetgeving invoeren voor het autobus- en touringcarverkeer, dit ondanks het feit dat reizigers in Europa meer en meer de voorkeur geven aan individuele vervoersvormen en de dienstverlening van autobus- en touringcaroperators reeds snel uit zichzelf vooruit gaat.</p>
      <p sl="cs">Onze regeldrift mag echter niet ongebreideld zijn. Het is niet meer dan logisch dat er binnen het kader van de Europese Unie basisnormen tot stand worden gebracht voor grensoverschrijdend passagiersvervoer en dat kwetsbare groepen passagiers beschermd worden en hun rechten vastgelegd. Het streven om deze rechten verder uit te breiden tot lokaal verkeer, het streven naar zo hoog mogelijke schadeloosstellingen, alsook het streven naar regulering tot in het kleinste detail, gaat echter te ver. Dit zijn ongewenste ingrepen in de interne markt. Al die overtollige verplichtingen betekenen namelijk logischerwijze dat de autobus- en touringcaroperators meer kosten moeten maken en ze genoodzaakt zullen zijn de tarieven te verhogen.</p>
      <p sl="cs">Als voormalig burgemeester heb ik dan ook met angst en vrees het wel en wee gevolgd van het voorstel om ook het stedelijk en landelijk openbaar vervoer onder de verordening te laten vallen. Ik ben nu dan ook uiterst opgelucht dat het gezonde verstand hier gezegevierd heeft en dat het stedelijk en landelijk openbaar vervoer ontsnapt is aan overtollige regelgeving.</p>
    </intervention>
    <intervention id="2-079-000" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Mevrouw de Voorzitter, ik wil iedereen bedanken die betrokken is geweest bij het opstellen van dit compromis en vooral de rapporteur en de heer Simpson, de voorzitter van de Parlementaire commissie. Hoewel dit een compromis is, is het vanuit het oogpunt van de burgers ook een belangrijke stap vooruit. Als wij denken aan de problemen van vertragingen en het verlies van bagage, dan is het uiterst belangrijk voor de burgers om te weten dat wij wetgeving hebben gemaakt die hun rechten beschermt.</p>
      <p sl="fi">De minimumafstand van 250 kilometer is niet de best mogelijke en is zeker niet geslaagd, zoals velen hier al hebben gezegd. Ik denk dat dit misschien het zwakste punt in de wet is en hier moeten wij in de toekomst zeker op terugkomen, maar anderzijds is de aanzienlijke verbetering van de rechten van personen met een handicap en personen met een beperkte mobiliteit een grote stap in de goede richting. Vanuit het oogpunt van de burgers is dit het soort wetgeving dat wij moeten invoeren.</p>
    </intervention>
    <intervention id="2-080-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mevrouw de Voorzitter, deze regeling laat te wensen over maar sommige onderdelen zijn goed. Ik ben vooral blij met de voorzieningen voor personen met een handicap of met beperkte mobiliteit, maar ik heb dezelfde bedenkingen bij de drempel van 250 kilometer als andere sprekers vóór mij. Er is niet één pasklare oplossing. In een Europese Unie die bestaat uit 27 grote en kleine landen zou er binnen landen enige flexibiliteit moeten gelden zodat alle landen onder deze regeling kunnen vallen.</p>
      <p sl="en">Ik woon zelf meer dan driehonderd kilometer van onze hoofdstad vandaan. Er is een goedlopend klein touringcarbedrijf dat een busdienst verzorgt tussen plattelandsgebieden in mijn kiesdistrict en de hoofdstad Dublin. Deze dienstverlening zal nu onder zware druk komen te staan als gevolg van de bepalingen van dit voorstel en vooral ook door de hogere verzekeringskosten die het bedrijf mogelijk aan de rand van een faillissement brengen. Als het bedrijf failliet gaat, gaan er banen verloren en raken passagiers de busdienst kwijt. We zullen goed in de gaten moeten houden hoe dit gaat lopen.</p>
    </intervention>
    <intervention id="2-081-000" speaker_id="96829" name="Ádám KÓSA" is_mep="True" mode="spoken" nationality="Hungary" birth_date="01-07-1975" birth_place="Budapest" m_state="HU">
      <p sl="hu">Mevrouw de Voorzitter, ik verwelkom het verslag over de rechten van autobus- en touringcarpassagiers. Het zal gemakkelijker worden voor EU-onderdanen, dus ook voor gehandicapten, om gebruik te maken van deze vorm van dienstverlening. Aan de totstandkoming van het compromis ging langdurig overleg vooraf. Tijdens dit overleg bleven het Europees Parlement en de heer Cancian zich tot het einde toe inzetten voor gehandicapten. Helaas was de Europese Raad kortzichtiger en minder flexibel in deze kwestie. Ik betreur het zeer dat de Europese Raad niet in staat is te erkennen dat we in een sterk vergrijzende samenleving leven. Van de ene op de andere dag zal het aantal gehandicapten omhoogschieten. We zouden ons moeten realiseren dat alle EU-onderdanen last zullen hebben van dit probleem, en vroeg of laat zal iedereen hulp nodig hebben. Ten slotte wil ik graag onderstrepen dat ons werk hiermee niet ophoudt. Voor vier transportmodi is al een compromis tot stand gekomen, en nu is de tijd gekomen voor één handvest voor passagiersrechten waarmee later de handhaving van passagiersrechten wordt bevorderd.</p>
    </intervention>
    <intervention id="2-082-000" speaker_id="96718" name="Olga SEHNALOVÁ" is_mep="True" mode="spoken" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Mevrouw de Voorzitter, het Europees Parlement gaat straks stemmen over een belangrijk compromis dat de rechten van autobus- en touringcarpassagiers aanzienlijk zal versterken. Ik ben buitengewoon ingenomen met het feit dat er in dit compromis niet alleen plaats is voor schadeloosstelling van passagiers in geval van verlies of beschadiging van hun bagage of in geval van vertraging en nog andere elementen, maar tevens voor versterking van de rechten van passagiers met een handicap en personen met beperkte mobiliteit. Vooral het recht van personen met een handicap op informatie en bijstand tijdens de reis zoals die uiteindelijk is vormgegeven in de overlegprocedure, is voor mij een groot goed. Voor personen met beperkte mobiliteit is het openbaar vervoer namelijk van onvervangbaar belang en vormt het een onlosmakelijk onderdeel van hun dagelijks leven. Het was allesbehalve eenvoudig om tot een compromis te komen, reden waarom ook ik de rapporteur en alle leden van het onderhandelingsteam wil complementeren met hun resultaat. Met de goedkeuring van deze verordening ontstaat er een gemeenschappelijk Europees kader voor de bescherming van de rechten van passagiers in alle vormen van vervoer. Voor passagiers ontstaat hiermee nog niet direct een ideale situatie, maar toch mag met recht worden gezegd dat dit een belangrijke stap vooruit is.</p>
    </intervention>
    <intervention id="2-083-000" speaker_id="4253" name="Frédérique RIES" is_mep="True" mode="spoken" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Mevrouw de Voorzitter, net als de andere liberalen onthoud ik mij deze middag van stemming over de verordening betreffende de rechten van autobus- en touringcarpassagiers. Na de bescherming van de rechten van vliegtuig-, trein- en bootpassagiers, is dit de laatste schakel in het pakket, maar deze is jammer genoeg – en dat is al eerder gezegd – veel minder ambitieus. Onder andere de heren Simpson en El Khadraoui hebben dit namens de Socialistische Fractie reeds naar voren gebracht, en dit is precies wat zij hebben gezegd. Het komt erop neer dat je eerst 250 km moet reizen om voor de bescherming van deze verordening in aanmerking te komen. Dus als je het traject Brussel-Amsterdam per vliegtuig aflegt, zijn je rechten gedekt maar als je met de bus gaat zijn ze niet gedekt. En dat is des te oneerlijker, zou ik willen toevoegen, omdat het vaak de minstbedeelde passagiers zijn die gebruikmaken van dit transportmiddel.</p>
      <p sl="fr">Nog iets onzinnigs is de inwerkingtreding, die na diverse afwijkingen tot aan 2011 kan worden uitgesteld. Er zijn dus nieuwe rechten evenals vergoedingen bij een ongeval, vertraging, annulering; bijstand die voor personen met een handicap van essentieel belang is. Maar al met al zullen deze niet onmiddellijk gelden en zeker niet voor iedereen.</p>
    </intervention>
    <intervention id="2-084-000" speaker_id="28238" name="Michael CRAMER" is_mep="True" mode="spoken" nationality="Germany" birth_date="16-06-1949" birth_place="Gevelsberg" p_group="Group of the Greens/European Free Alliance" m_state="DE">
      <p sl="de">Mevrouw de Voorzitter, het is mooi dat we nu passagiersrechten voor alle vervoerswijzen hebben, maar ook deze rechten kunnen niet verdoezelen dat het milieuvriendelijke treinvervoer ook hier weer bijzonder benadeeld wordt. De spoorwegen betalen infrastructuurheffingen voor iedere kilometer, terwijl dat in het busvervoer niet het geval is – een voordeel voor de bus. Het spoor is opgenomen in het emissiehandelssysteem maar de bus niet, wat een voordeel voor de bus en een nadeel voor het spoor is. Bij vertragingen wordt op het spoor al na één uur 25 procent van het reisgeld vergoed, terwijl dat bij de bus pas na twee uur gebeurt.</p>
      <p sl="de">Al deze voordelen zijn niet aanvaardbaar. Daarom hebben we een geïntegreerde aanpak nodig. We hebben passagiersrechten voor alle vervoerswijzen nodig, maar ook billijke randvoorwaarden. Het mag niet zo zijn dat de ene passagier pas na drie of vijf uur schadeloos wordt gesteld en de andere al na één uur. Hier valt nog heel veel te doen en in dat opzicht is dit geen goed compromis. Ik begrijp niet waarom het milieuvriendelijke treinvervoer voortdurend wordt benadeeld.</p>
    </intervention>
    <intervention id="2-085-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Mevrouw de Voorzitter, na moeizame onderhandelingen in het bemiddelingsproces zijn we tot een complexe overeenstemming gekomen over de tekst van de verordening betreffende de rechten van autobus- en touringcarpassagiers. Hoewel de ontwerpverordening slechts betrekking heeft op regelmatige diensten op lijnen van meer dan 250 kilometer bieden de nieuwe voorschriften ook de buspassagiers betere bescherming.</p>
      <p sl="sk">Het belangrijkste voordeel voor passagiers is waarschijnlijk de vastlegging van hun rechten indien een dienst wordt geschrapt of vertraging heeft. Vervoersbedrijven wordt dan namelijk een boete opgelegd wegens organisatorische tekortkomingen in het vervoer met de verplichting om tot aan het volledige bedrag van de reiskosten te vergoeden en overige schade te vergoeden tot aan de helft van de reiskosten. Het enige probleem dat volgens mij beter had kunnen worden aangepakt betreft uitzonderingen op de tijdsplanning, waardoor lidstaten in staat worden gesteld om de richtlijn pas over vier jaar in te voeren, waarna de tenuitvoerlegging met nog eens vier jaar kan worden uitgesteld. Een totale termijn van acht jaar voor de toepassing van deze richtlijn in het dagelijkse leven lijkt mij te lang.</p>
    </intervention>
    <intervention id="2-086-000" speaker_id="photo_generic" name="Siim Kallas" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik dank de geachte afgevaardigden voor hun overwegend positieve commentaar.</p>
      <p sl="en">We staan nu voor de uitdaging die de tenuitvoerlegging met zich meebrengt. Dat geldt voor alle wetgeving inzake passagiersrechten. Er zal natuurlijk nog een lang proces volgen waarin we de wetgeving zullen moeten bijstellen, maar ik denk wel dat het bereikte compromis een heel goed begin is en in de toekomst in een document zal worden opgenomen. Het is ook uit principe dat we bepaalde beginselen van passagiersrechten hebben ingevoerd in het autobus- en touringcarvervoer, een sector die een groot gebied bestrijkt. Er zullen waarschijnlijk bescheiden compromissen moeten worden gesloten. Alles moet op elkaar worden afgestemd en tot uitvoering worden gebracht, maar het is een belangrijk begin en ik hoop dat u vóór deze verordening zult stemmen.</p>
    </intervention>
    <intervention id="2-087-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mevrouw de Voorzitter, commissaris, mijnheer Cancian, dames en heren, ik wil slechts twee kanttekeningen maken en reageren op het zeer waardevolle debat dat zich hier heeft ontsponnen. Het debat waarnaar we hier hebben kunnen luisteren, heeft uitstekend geïllustreerd wat de moeilijke punten waren die de rapporteur, wij in de Raad, de commissaris en de experts moesten overwinnen. Ik denk niet dat dit de beste van alle bestaande werelden is voor autobus- en touringcarpassagiers, maar wel denk ik dat we onszelf misschien beter de vraag kunnen stellen of de situatie zal verbeteren als deze nieuwe wetgeving van kracht wordt. Ik ben van mening dat we op deze vraag eenduidig kunnen antwoorden: ja, autobus- en touringcarpassagiers zullen in de toekomst meer rechten hebben, ook al is dit geen perfect compromis.</p>
      <p sl="hu">Een compromis houdt in dat we in moeilijke kwesties overeenstemming bereiken. Dit was voelbaar in bijna alle toespraken; de vraag waar de grens ligt, vanaf welk punt we in een zo hoge mate rechten zouden garanderen dat we schade zouden berokkenen aan belangrijke economische spelers en kleine en middelgrote ondernemers, terwijl wij juist proberen aandacht te schenken aan hun situatie. Tegelijkertijd wilden we echter wel degelijk extra rechten waarborgen voor passagiers. Ik begrijp degenen zeer goed die de kwestie bekijken vanuit het perspectief van gehandicapten. Ik denk dat we ook hier een belangrijke stap vooruit hebben gezet. Ik zie dit als een goed uitgewerkt onderdeel van het ontwerp en ik vertrouw erop dat de wetgeving voor hen, juist vooral voor hen, een vooruitgang betekent.</p>
      <p sl="hu">Ik wil u er slechts aan helpen herinneren dat het Hongaarse voorzitterschap denkt in termen van een sterke Europese Unie, een Europese Unie die haar burgers extra rechten garandeert en in dit sterke beleid altijd de burgers centraal stelt. Verder ben ik ervan overtuigd dat dit debat over de ontwerpverordening ook bedoeld is om burgers extra rechten te verschaffen in de Europese Unie. Ik bedank nogmaals iedereen voor zijn of haar werk en ik vertrouw erop dat we vandaag zonder problemen de stemming doorkomen.</p>
    </intervention>
    <intervention id="2-088-000" speaker_id="96733" name="Antonio CANCIAN" is_mep="True" mode="spoken" role="rapporteur" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, ik bedank alle collega's voor hun interventies. Ook ik ben ervan overtuigd dat we niet de best mogelijke verordening bereikt hebben maar wel de enige die gezien het standpunt van de Raad haalbaar was.</p>
      <p sl="it">Het betreft hier een zeer belangrijk thema. Naar mijn mening is het voor zowel de vervoersector als de toeristische sector – twee sectoren waarvoor de Commissie vervoer en toerisme verantwoordelijk is – absoluut van strategisch belang dat ook voor deze vervoerswijze een evenwichtige situatie is verkregen.</p>
      <p sl="it">Het is een evenwicht tussen de noodzaak om enerzijds kleine en middelgrote ondernemingen (KMO's) die in de busvervoersector werkzaam zijn te beschermen – momenteel is er veel discussie over de bescherming van KMO's in het algemeen – en anderzijds de rechten van personen met beperkte mobiliteit, gehandicapten, ouderen, personen met een tijdelijke beperkte mobiliteit, kortom de kwetsbaardere gebruikers van de diensten te waarborgen, opdat er ook minder juridische geschillen zullen zijn. Dit is het evenwicht waarnaar we hebben gestreefd en dat we met ieders bijdrage hopen te hebben bereikt.</p>
      <p sl="it">De herziening die door commissaris Kallas is aangekondigd, is voortgekomen uit het idee om één enkele verordening te realiseren voor alle vervoermiddelen. Voor de realisering van één vervoersmarkt is nog niet voorzien in adequate maatregelen om de rechten van de passagiers te beschermen. Commissaris, het is mijn wens dat naast deze verordening tevens één enkel referentie-instantie wordt gecreëerd, één kantoor voor vervoersbiljetten en één vervoersbiljet voor alle verschillende vervoerswijzen.</p>
      <p sl="it">Ik bedank nogmaals alle collega's die het woord gevoerd hebben, hen die het dossier als schaduwrapporteur gevolgd hebben en hen die enthousiast aan de definitieve onderhandelingen hebben deelgenomen. Dank ook aan de Commissie vervoer en toerisme en het secretariaat, de Raad, met name de medewerkers van het Belgisch voorzitterschap en zeker ook minister Győri die hier aanwezig is.</p>
      <p sl="it">Ik wil ook graag mijn dank uitspreken aan de Europese Commissie, commissaris Kallas en zijn medewerkers voor hun niet-aflatende constructieve bijdragen, en het secretariaat van het bemiddelingscomité van het Europees Parlement, dat blijk gegeven heeft van grote bekwaamheid en deskundigheid. Dit zijn onmisbare kwaliteiten als belangrijke beslissingen voor onze burgers genomen moeten worden.</p>
      <p sl="it">Over het geheel genomen is het een goede test geweest waarmee uitstekende resultaten voor het Parlement zijn behaald.</p>
    </intervention>
    <intervention id="2-089-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Het debat is gesloten.</p>
      <p sl="nl">De stemming vindt om 12.00 uur plaats.</p>
    </intervention>
    <intervention id="2-091-000" speaker_id="96717" name="Robert DUŠEK" is_mep="True" mode="written" nationality="Czechia" birth_date="14-03-1967" birth_place="Lanškroun" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Met het verslag over de rechten van autobus- en touringcarpassagiers wordt beoogd om voor alle leveranciers van vervoersdiensten en voor alle vormen van vervoer in heel de EU geldige regels tot stand te brengen ten aanzien van de bescherming van passagiersrechten. De Raad heeft in een eerdere fase de amendementen van het Europees Parlement afgewezen, reden waarom de zogeheten bemiddelingsprocedure moest worden opgestart. De belangrijkste punten van het akkoord komen voor het leeuwendeel overeen met de oorspronkelijke voorstellen van het Parlement. Het is met name van groot belang dat de verordening van toepassing is op alle vormen van lijnvervoer, zowel binnen de lidstaten als grensoverschrijdend. De lidstaten mogen in dit kader voor een maximale duur van acht jaar uitzonderingen toepassen voor lijndiensten en een aantal andere concrete diensten. Reizigers krijgen bij ongevallen recht op schadevergoeding tot een maximaal bedrag van 220 000 euro per persoon en 1 200 euro voor bagage. Bovendien zijn vervoersmaatschappijen verplicht om na een ongeval bepaalde vormen van basishulp te verstrekken (voeding, kleding, medische hulp), alsook om onderdak te bieden tot een maximum van twee dagen. In geval van vertragingen van meer dan twee uur of als een dienst geschrapt wordt, zijn vervoersmaatschappijen verplicht om passagiers de keuze te bieden tussen voortzetting van de reis, vervoer via een andere route zonder bijkomende kosten voor de passagier, of teruggave van de ticketprijs. Verder beschermt het akkoord de rechten van mensen met een handicap en mensen met een beperkte mobiliteit. Om alle genoemde redenen heeft dit verslag mijn volle steun.</p>
    </intervention>
    <intervention id="2-092-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik steun dit compromis over de rechten van buspassagiers, dat voorziet in het recht op vervoer, het recht op toegankelijke reisinformatie, de verplichting voor busbedrijven om voor hun chauffeurs bewustmakingcursussen inzake de omgang met personen met een handicap te organiseren, het recht op schadevergoeding bij schade aan rolstoelen, een klachtenbehandelingsmechanisme voor alle passagiers en onafhankelijke nationale instanties belast met de handhaving van de verordening en het opleggen van sancties.</p>
      <p sl="en">Voor alle autobus- en touringcarreizen van 250 kilometer of meer wordt er in terminals en in de bussen kosteloos specifieke bijstand geregeld voor personen met een handicap en personen met beperkte mobiliteit en – waar nodig – gratis vervoer voor begeleiders.</p>
      <p sl="en">De bepalingen inzake toegankelijke reisinformatie en bewustmakingsopleidingen voor chauffeurs inzake de omgang met personen met een handicap zouden met name voor blinde en slechtziende mensen een enorme vooruitgang betekenen.</p>
      <p sl="en">Gelijke toegang tot vervoer is belangrijk voor zelfstandigheid. Zonder gelijke toegang tot vervoer kunnen mensen met een handicap niet naar hun werk, geen boodschappen doen en niet deelnemen aan culturele activiteiten of andere vormen van vrijetijdsbesteding.</p>
      <p sl="en">De tekst bevat weliswaar niet alle punten die ik graag had gezien, maar door de tekst te steunen en de rechten van alle passagiers met een handicap te versterken, doen we denk ik een belangrijke stap die ertoe kan leiden dat mensen die gebruikmaken van een blindengeleidehond zich op dezelfde wijze door de Europese Unie kunnen verplaatsen als andere burgers.</p>
    </intervention>
    <intervention id="2-093-000" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Ik steun de wetgevende resolutie betreffende de door het bemiddelingscomité goedgekeurde gemeenschappelijke ontwerptekst voor een verordening van het Europees Parlement en de Raad betreffende de rechten van autobus- en touringcarpassagiers en tot wijziging van Verordening (EG) nr. 2006/2004. Rekening houdend met de gestage groei van deze transportsector, vind ik het belangrijk dat er voor de hele Europese Unie rechten inzake de bescherming van passagiers worden vastgelegd, die vergelijkbaar zijn met de rechten die voor andere transportmodi bestaan, en dat er wordt gezorgd voor een gelijk speelveld voor vervoerders uit de verschillende lidstaten en ook voor de diverse transportmodi. Als men rekening houdt met het feit dat deze rechten zich in het bijzonder concentreren op de behoeften van personen met een handicap en personen met beperkte mobiliteit, dan moet dit initiatief worden gesteund. Een belangrijk element van de resolutie is de instelling van rechten in verband met de vergoeding voor passagiers die bij autobusongevallen betrokken waren. Door deze bepalingen hebben de passagiers recht op een vergoeding bij overlijden, letsels of het verlies of beschadiging van hun bagage ten gevolge van een ongeval.</p>
    </intervention>
    <intervention id="2-094-000" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Ik wil de heer Cancian feliciteren met zijn werk. Ik ben blij dat we er uiteindelijk in zijn geslaagd om in het bemiddelingscomité een akkoord te bereiken. Ons belangrijkste succes is natuurlijk de kwestie van de rechten van passagiers op vergoeding en bijstand bij ongevallen, waarborgen voor passagiers bij annulering en vertraging, en gewaarborgde rechten voor personen met een handicap en passagiers met beperkte mobiliteit. Ik ben vooral verheugd over het feit dat deze laatsten in het document zijn opgenomen, maar tegelijkertijd heb ik hier gegronde twijfels over: in het geval van vliegtuigpassagiers weten noch de luchtvaartmaatschappijen noch de luchthavens precies welke passagiers behoren tot de categorie van passagiers met beperkte mobiliteit. Door dit gebrek aan kennis komt het vaak voor dat vervoermaatschappijen en luchthavens bijstand weigeren aan moeders en vaders die alleen met kleine kinderen reizen. Daarom wil ik de volgende oproep doen: ons werk eindigt niet met de goedkeuring van dit document op de plenaire vergadering. We zijn ook verplicht om toezicht te houden op de correcte toepassing van de verordening.</p>
    </intervention>
    <intervention id="2-095-000" speaker_id="96792" name="Bogdan Kazimierz MARCINKIEWICZ" is_mep="True" mode="written" nationality="Poland" birth_date="21-03-1966" birth_place="Wodzisław Śląski" p_group="Group of the European People's Party (Christian Democrats)" m_state="PL">
      <p sl="pl">Ik wil de rapporteur van harte bedanken voor zijn hard en ongewoon doeltreffend werk. Tot nu toe was er voor passagiers die per autobus of touringcar reizen geen gepaste bescherming en was dit de enige transportmodus waarvoor er geen Europese regelgeving bestond. Dankzij deze wijzigingen zal de passagier onder andere de mogelijkheid hebben om bij een ongeval een vergoeding te eisen. Ook het feit dat er door de vervoerders bijstand zal worden gewaarborgd voor personen met een handicap en dat er in het kader van deze waarborg op kosten van de vervoerder een begeleider kan meereizen, is van bijzonder belang.</p>
      <p sl="pl">Ik moet toegeven dat het voor mij persoonlijk een bijzondere uitdaging was om voor de eerste maal in de geschiedenis volgens het Verdrag van Lissabon actief te kunnen deelnemen aan een bemiddelingsprocedure. Tijdens de onderhandelingen tot laat in de nacht zijn we er met de heer Cancian in geslaagd om een compromis goed te keuren over de toepassing van wetsvoorschriften voor een afstand van 250 km of meer. Er moet ook worden opgemerkt, en dit is van groot belang, dat de verordening twaalf basisrechten waarborgt, in het bijzonder voor personen met een handicap. Nu is het zaak dat we zorgen voor een passende informatiecampagne om de burgers van de Europese Unie bewust te maken van hun nieuwe rechten.</p>
    </intervention>
    <intervention id="2-095-500" speaker_id="28314" name="Anneli JÄÄTTEENMÄKI" is_mep="True" mode="written" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">De wetgeving inzake de rechten van autobus- en touringcarpassagiers, waar wij vandaag over stemmen, kunnen wij niet ambitieus noemen. Het na veel redetwisten bereikte compromis is echter beter dan niets. Het is jammer dat het voorstel voor een verordening alleen betrekking heeft op nationale en grensoverschrijdende autobus- en touringcarreizen die ten minste 250 kilometer lang zijn. Op die manier vallen bijvoorbeeld Luxemburg, Malta en Cyprus volledig buiten de verordening. Het is ook jammer dat de wetgeving pas na jaren van kracht wordt. Vier of mogelijk zelfs acht jaar is een lang tijd om bij bushaltes op nieuwe wetgeving te wachten.</p>
      <p sl="fi">Er is natuurlijk ook iets goeds aan het bereikte compromis. In het oorspronkelijke standpunt van de Raad stonden slechts drie basisrechten voor passagiers, ongeacht de afstand. Ik ben blij dat er in het uiteindelijke compromis twaalf basisrechten staan en dat er specifieke aandacht wordt besteed aan de behoeften van personen met een handicap en personen met een beperkte mobiliteit. De inwerkingtreding van de verordening zal het voor gehandicapten gemakkelijker maken om met autobussen en touringcars te reizen. Ook plaatst zij hen in een positie die gelijkwaardig is aan die van andere passagiers.</p>
      <p sl="fi">Wanneer de nieuwe wetgeving van kracht wordt, moeten de lidstaten ervoor zorgen dat de bepalingen op doeltreffende en adequate wijze worden uitgevoerd. Dit is niet alleen in het belang van gehandicapten en personen met een beperkte mobiliteit, maar ook van onze andere burgers die met een autobus of touringcar reizen.</p>
    </intervention>
    <intervention id="2-095-750" speaker_id="33982" name="Marian-Jean MARINESCU" is_mep="True" mode="written" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">De vandaag ter stemming gebracht verordening is een groot succes, want het is de eerste keer dat de rechten van autobus- en tourincarpassagiers bij wet beschermd worden. Na twee jaar van moeizame onderhandelingen zijn het Europees Parlement en de lidstaten het eens geworden over de belangrijkste punten die de rechten van passagiers in deze vervoermiddelen versterken. Het gaat hierbij onder andere om vergoeding in geval van vertraging of annulering van de reis, vergoeding voor verlies of beschadiging van bagage en verantwoordelijkheid van de onderneming en geboden hulp bij ongevallen. Non-discriminatie en ondersteuning aan personen met een handicap en personen met beperkte mobiliteit, en het recht van reizigers om voor en na de reis te worden geïnformeerd, zijn in de verordening opgenomen als basisrechten die ongeacht de lengte van de reis van toepassing zijn. De verordening stelt geen nieuwe technische eisen maar vraagt dat de vervoerders de verantwoordelijkheid voor de reizigers op zich nemen.</p>
      <p sl="ro">Ook is rekening gehouden met de huidige economische situatie en het effect daarvan op de ondernemingen waar deze verordening op van toepassing is, door een vierjarige vrijstellingsperiode toe te staan die eenmaal verlengd kan worden.</p>
      <p sl="ro">Ik ben van mening dat deze verordening na de inwerkingtreding in 2013 zal bijdragen aan de doelstelling van harmonisatie en bestendiging van de passagiersrechten in geheel Europa, ongeacht het gekozen vervoermiddel.</p>
    </intervention>
  </section>
  <section id="creitem5" title="5. Rechtsstaat in Rusland (debat)">
    <intervention id="2-097-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Aan de orde is de verklaring van de vicevoorzitter van de Commissie en hoge vertegenwoordiger van de Unie voor buitenlandse zaken en veiligheidsbeleid over de rechtsstaat in Rusland.</p>
      <p sl="nl">Ik zou mevrouw Győri willen uitnodigen het woord te nemen namens de vicevoorzitter van de Commissie/hoge vertegenwoordiger.</p>
    </intervention>
    <intervention id="2-098-000" speaker_id="photo_generic" name="Enikő Győri" is_mep="True" mode="spoken">
      <p sl="en">fungerend voorzitter van de Raad . − Mijnheer de Voorzitter, op verzoek van barones Ashton treedt het Hongaarse voorzitterschap van de Raad gedurende dit debat op namens de hoge vertegenwoordiger en vicevoorzitter van de Commissie. Zoals u wellicht weet, maakt barones Ashton deze week een rondreis door Noord-Afrika en het Midden-Oosten.</p>
      <p sl="en">Ik wil u bedanken voor het feit dat u de kwestie van de situatie van de mensenrechten en de rechtsstaat in Rusland aan de orde heeft gesteld. Ondanks een aantal zeer positieve signalen van president Medvedev vorig jaar blijft de situatie met betrekking tot de mensenrechten in Rusland, en in het bijzonder in de Noordelijke Kaukasus, in de praktijk buitengewoon zorgwekkend. Geweld, pesterijen en intimidatie tegen activisten, juristen en onafhankelijke journalisten baren ons grote zorgen.</p>
      <p sl="en">Het aantal voorbeelden hiervan is onaanvaardbaar hoog. De brute aanslagen op de Russische journalisten Oleg Kashin en Anatoly Adamchuk en milieuactivist Konstantin Fetisov zijn enkele van de jongste voorbeelden van het klimaat van onveiligheid en intimidatie waar journalisten, activisten en voorvechters van de mensenrechten bij hun dagelijkse werk mee te maken hebben.</p>
      <p sl="en">Ondanks verzekeringen op de hoogste niveaus worden de daders zelden berecht en veroordeeld. De vraag of plegers van geweld en intimidatie tegen voorvechters van de mensenrechten – en ik noem de zaken van mevrouw Estemirova, mevrouw Politkovskaja, mevrouw Barburova en de heer Markelov en vele anderen – ter verantwoording worden geroepen, blijft een belangrijke test voor de onafhankelijkheid en doelmatigheid van de rechterlijke macht in Rusland. Zo lang deze misdaden onopgelost blijven, zal er een klimaat van straffeloosheid blijven heersen.</p>
      <p sl="en">Er zijn echter ook positieve ontwikkelingen. Ik noem hier het besluit van de gemeenteraad van Moskou om toestemming te geven voor vreedzame en ordelijke demonstraties, die tot vorig jaar verboden waren, zoals die voor artikel 31 of bijeenkomsten ter gelegenheid van persdag. Wij hebben dit besluit verwelkomd. Tegelijkertijd bereiken ons nog altijd berichten over willekeurige arrestaties van vreedzame demonstranten, onder wie oppositieleiders, tijdens diezelfde goedgekeurde demonstraties, en ook bij andere demonstraties overal in het land. Dit baart ons grote zorgen.</p>
      <p sl="en">Vrijheid van meninguiting en vrijheid van vergadering en vereniging zijn basisvoorwaarden voor de ontwikkeling van een moderne samenleving. Al deze vrijheden zijn verankerd in de grondwet van de Russische Federatie. Zij behoren ook tot de verplichtingen die Rusland is aangegaan als lid van de Verenigde Naties, de OVSE en de Raad van Europa. De EU dringt er bij Rusland op aan dat het zijn verplichtingen nakomt en dit recht voor zijn burgers garandeert.</p>
      <p sl="en">President Medvedev heeft zijn presidentiële raad voor mensenrechten gevraagd de zaken van Chodorkovski, Lebedev en Magnitski te onderzoeken. Wij juichen dit besluit van harte toe. De EU heeft haar ernstige zorgen over de wijze waarop deze zaken zijn behandeld nooit onder stoelen of banken gestoken.</p>
      <p sl="en">President Medvedev heeft zich vaak duidelijk uitgesproken tegen wat hij noemt het juridisch nihilisme dat in Rusland heerst. De EU staat klaar om Rusland te helpen bij zijn pogingen hier een eind aan te maken, om te beginnen door de hervorming van zijn rechtssysteem. Het is onze stellige overtuiging dat werkelijke modernisering in de eerste plaats inhoudt dat de rechtsstaat en de rechtvaardige en eerlijke toepassing daarvan worden geëerbiedigd, en daarom hebben wij de rechtsstaat tot de kern van ons partnerschap voor modernisering gemaakt.</p>
      <p sl="en">In dit verband merk ik op dat er al concrete activiteiten zijn voorbereid, zoals de instelling, in nauwe samenwerking met de president en zijn regering en de Raad van Europa, van een beroepsprocedure voor burgerlijke en strafzaken in Rusland. Wij zijn bereid met Rusland samen te werken, zowel op dit terrein als aan nieuwe projecten op het gebied van corruptie en de Verdragen van Den Haag.</p>
      <p sl="en">De situatie in de Noordelijke Kaukasus is buitengewoon zorgwekkend en vraagt om dringende maatregelen. Wij zijn blij met de nieuwe strategie voor economische en sociale ontwikkeling en de inspanningen van vicepremier Chloponin, maar er moet nog veel meer gebeuren om ervoor te zorgen dat er een definitief einde komt aan de barbaarse terroristische daden tegen burgers. De voortdurende immuniteit en straffeloosheid van de veiligheidstroepen die in Tsjetsjenië opereren, wakkert de wraakgevoelens en de angst in de regio aan en vervult ons met diepe bezorgdheid.</p>
      <p sl="en">Wij willen ons respect betuigen voor al diegenen die zijn omgekomen en aan hen die het slachtoffer zijn geworden van agressie vanwege hun beroep of overtuiging, en ook aan de dappere mensen die zich door dit onveilige klimaat niet laten afschrikken en zich blijven inzetten voor een rechtvaardige samenleving.</p>
      <p sl="en">Over het geheel genomen is het jongste verslag niet bepaald positief. Toch zijn er op het gebied van de mensenrechtensituatie in Rusland wel positieve tekenen. Deze worden vaak weer tenietgedaan door negatieve ontwikkelingen en zij zijn in het algemeen niet voldoende om werkelijke verbeteringen te realiseren, maar wij mogen ons niet laten ontmoedigen.</p>
      <p sl="en">De uitvoerige jurisprudentie van het Europees Hof voor de Rechten van de Mens betekent een belangrijke stimulans voor de ontwikkeling van de Russische wetgeving inzake de eerbiediging van de mensenrechten. Wij zijn nu serieus in gesprek met Rusland over de mensenrechten. Rusland accepteert dit en gebruikt het uiteraard ook om kritiek te leveren op wat het ziet als onvolmaaktheden in de EU. Wij zullen die dialoog voortzetten. Een alternatief is er niet.</p>
    </intervention>
    <intervention id="2-099-000" speaker_id="28135" name="György SCHÖPFLIN" is_mep="True" mode="spoken" nationality="Hungary" birth_date="24-11-1939" birth_place="Budapest" p_group="Group of the European People's Party (Christian Democrats)" m_state="HU">
      <p sl="en">namens de PPE-Fractie . – Mijnheer de Voorzitter, diegenen die Rusland kennen, weten dat wat daar voor een rechtssysteem doorgaat, niet voldoet aan de normale criteria van de rechtsstaat.</p>
      <p sl="en">Dit is schadelijk voor de relaties van Rusland met de rest van de wereld en ook voor die met zijn eigen burgers. Het gevolg is dat de Europese Unie bij haar contacten met Rusland rekening moet houden met een scala van niet-juridische factoren, zoals politieke inmenging, corruptie en soms ook geweld.</p>
      <p sl="en">De verhouding tussen Rusland en het Westen wordt dan ook gekenmerkt door onzekerheid, om niet te zeggen door een compleet gebrek aan transparantie en verantwoordingsplicht. Het leven van de eigen burgers van Rusland wordt meer beheerst door willekeur en geweld dan te rijmen valt met het grote belang dat de Europese Unie hecht aan de universele rechten van de mens.</p>
      <p sl="en">Pogingen om in Rusland veranderingen tot stand te brengen, hebben gefaald, dus de Europese Unie kan niet anders dan leven met de botsende belangen van haar eigen goed functionerende rechtsorde en de disfunctionele rechtsorde van Rusland.</p>
    </intervention>
    <intervention id="2-100-000" speaker_id="33990" name="Adrian SEVERIN" is_mep="True" mode="spoken" nationality="Romania" birth_date="28-03-1954" birth_place="Bucureşti" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="en">namens de S&amp;D-Fractie . – Mijnheer de Voorzitter, de machtsverhouding tussen de staat en de leden van de maatschappij bepaalt de inhoud van politieke besluiten, terwijl de voorspelbaarheid van het besluitvormingsproces en de correcte uitvoering van die besluiten wordt gegarandeerd door de eerlijkheid, professionaliteit en onafhankelijkheid van de rechterlijke macht.</p>
      <p sl="en">De Europese Unie en Rusland kunnen alleen samen zaken doen als er sprake is van compatibiliteit tussen hun modellen van machtsdeling, hun besluitvormingsmechanismen en hun rechtssystemen. De realisering van een dergelijke compatibiliteit is een oefening in partnerschap en samenwerking, in consensus, vertrouwen en vergroting van de interoperabiliteit, niet in het elkaar voor de rechter slepen, elkaar de les lezen en met de vinger wijzen.</p>
      <p sl="en">Rusland is volwaardig lid van de Raad van Europa en ondertekenaar van het Europees Verdrag voor de Rechten van de Mens. De Raad van Europa is dan ook de bevoegde instantie om het functioneren van de democratie en de rechtsstaat in Rusland te onderzoeken. De Europese Unie moet het dan ook aan de Raad van Europa overlaten om, samen met Rusland, een gemeenschappelijke ruimte van vrijheid, democratische veiligheid en rechtvaardigheid te realiseren.</p>
      <p sl="en">Bovendien moet de Europese Unie, aangezien zij zelf bezig is toe te treden tot het Europees Verdrag voor de Rechten van de Mens, haar toekomstige status als partij bij dat verdrag gebruiken om de convergentie en interoperabiliteit met Rusland op het gebied van de democratie en de rechtsstaat te versnellen.</p>
      <p sl="en">Jaren geleden, toen het Europees Parlement nauwelijks meer macht had dan een militante ngo, was zijn enige instrument de retoriek van het publiekelijk aan de schandpaal nagelen. Vandaag de dag, na Lissabon, zijn wij een machtige politieke instelling. Dit dwingt ons tot meer verantwoordelijkheid, pragmatisme en zelfbeheersing. Wij mogen ons niet laten leiden door emoties. Wij mogen ook niet nonchalant omgaan met onze waarden. Wij mogen niet tegelijk aanklager en rechter zijn. Wij mogen niet handelen alleen op basis van beschuldigingen, geruchten of allerlei belangengroepen en lobbygroepen. Onze geloofwaardigheid, die wij hebben opgebouwd door onze eerlijke en weloverwogen benadering en door onze ferme standpunten en openheid, is het beste wapen dat wij hebben in onze dialoog met Rusland in een tijd dat onze burgers ons hebben opgedragen een strategisch partnerschap met Rusland te ontwikkelen, niet een nieuwe Koude Oorlog te beginnen.</p>
    </intervention>
    <intervention id="2-101-000" speaker_id="97230" name="Kristiina OJULAND" is_mep="True" mode="spoken" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">namens de ALDE-Fractie . – Mijnheer de Voorzitter, wij beschouwen Rusland als een belangrijke partner van de Europese Unie. Daarom verwachten wij van Rusland dat het zijn internationale verplichtingen nakomt en de grondwettelijke rechten van zijn eigen burgers uitvoert.</p>
      <p sl="en">Het is een feit dat schendingen van de mensenrechten, burgerlijke vrijheden en de rechtsstaat in Rusland tegenwoordig haast normaal zijn geworden. Wetteloosheid en wijdverbreide corruptie hebben ertoe geleid dat alleen al vorig jaar 300 000 burgers uit Rusland zijn geëmigreerd. In een dergelijk klimaat zijn zowel buitenlandse als binnenlandse investeringen niet bepaald vanzelfsprekend.</p>
      <p sl="en">De manier waarop Russische autoriteiten de rechtsstaat vormgeven, is duidelijk ongrondwettelijk. De situatie in de Noordelijke Kaukasus is daar een van de smerigste voorbeelden van. De Russische grondwet voorziet in een basis voor een meerpartijenstelsel, maar in de praktijk is het een eenpartijstelsel met een gemarginaliseerd parlement geworden.</p>
      <p sl="en">Ik wil de vertegenwoordiger van de Raad vragen welke strafmaatregelen en sancties zullen worden opgelegd aan de Russische functionarissen die direct verantwoordelijk zijn voor schendingen van de mensenrechten en een gecorrumpeerde uitvoering van de rechtsstaat.</p>
      <p sl="en">De Europese Unie moet in haar beleid met betrekking tot derde landen consequent zijn. Het zou de Europese Unie in diskrediet brengen als wij sommige ernstige vergrijpen in sommige landen door de vingers zouden zien terwijl we andere landen voor dezelfde vergrijpen sancties opleggen. Wij kunnen geen normale betrekkingen met Rusland blijven onderhouden als daar geen concrete verbeteringen worden doorgevoerd. Wij moeten de waarheid onder ogen zien.</p>
    </intervention>
    <intervention id="2-102-000" speaker_id="96731" name="Werner SCHULZ" is_mep="True" mode="spoken" nationality="Germany" birth_date="22-01-1950" birth_place="Zwickau" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie . – Mijnheer de Voorzitter, dames en heren, de Russische Federatie is ondanks de onberispelijke grondwet nog steeds geen rechtsstaat. Het constitutioneel recht en de constitutionele werkelijkheid liggen ver uit elkaar. Helaas ontbreken de elementaire voorwaarden voor een goed functionerende rechtsstaat, namelijk een onafhankelijk rechtswezen en een vrije pers. Zoals iemand eens sarcastisch heeft opgemerkt: "De beste Russische rechtbank bevindt zich in Straatsburg". Het is een feit dat ongeveer een derde van de bij het Europees Hof voor de Rechten van de Mens binnenkomende klachten uit Rusland komt. De Russische burgers hebben geen vertrouwen in hun eigen rechtbanken waar hun zelden recht wordt gedaan. Dat blijkt ook uit het dalende aantal beroepszaken.</p>
      <p sl="de">Hoewel met president Medvedev en premier Poetin twee juristen aan het hoofd van de staat staan die herhaaldelijk hebben aangekondigd dat ze het juridisch nihilisme willen bestrijden, blijkt uit hun woorden die door tegenovergestelde daden gevolgd worden eerder een juridisch cynisme. Geen rechtbank in Rusland durft zonder ruggespraak met de hogere instanties uitspraken te doen. Door deze telefoonjustitie zijn rechters gecreëerd die zich meer zorgen maken om hun eigen veiligheid en hun eigen levensonderhoud dan om het recht. Dat toont ook de zaak-Chodorkovski aan. Een rechterlijk medewerker heeft net gezegd dat de uitspraak van rechter Danilkin van bovenaf gedicteerd is. Met de herhaalde veroordeling van Chodorkovski en Lebedev is ook de Russische rechtsstaat in de Goelag gebleven. Net als in de Sovjettijd was de veroordeling al van tevoren door de politieke leiding bepaald.</p>
      <p sl="de">Zo gaat de gecontroleerde democratie hand in hand met de gecontroleerde justitie. Hoewel het Russische juridische systeem vooral een belichaming van de straffende staat is, laat het het volledig afweten als het gaat om het oplossen, vervolgen en veroordelen van politiek gemotiveerde misdaden. Door de aanvallen en moorden op journalisten is een klimaat van angst en onderdrukking gecreëerd.</p>
      <p sl="de">Ook de situatie in Russische gevangenissen is verschrikkelijk. Dit blijkt bijvoorbeeld uit het geval van Sergei Magnitski, een advocaat die een corruptiezaak aan het licht heeft gebracht en daarvoor door een ongekende willekeur in de gevangenis belandde, waar hij door gebrek aan medische bijstand op een vreselijke wijze om het leven is gekomen.</p>
      <p sl="de">Een moderniseringsovereenkomst tussen de EU en Rusland zal alleen tot resultaat leiden indien ze in de kern ook een moderniseringsovereenkomst tussen de Russische leiding en de eigen bevolking. Dat betekent dat eindelijk de door de grondwet gegarandeerde burgerrechten worden gerespecteerd en dat aan de in de OVSE en de Raad van Europa overeengekomen verplichtingen wordt voldaan.</p>
      <p sl="de">Rusland moet van een gecontroleerde democratie overgaan in een zich ontwikkelende democratie. Een absolute voorwaarde hiervoor zijn vrije en correct verlopende verkiezingen voor de Doema en het presidentschap, de toelating van politieke partijen volgens vereenvoudigde en Europese normen en een eerlijkere verkiezingsstrijd waarbij alle kandidaten gelijke kansen en toegang tot de officiële media krijgen.</p>
    </intervention>
    <intervention id="2-103-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mijnheer de Voorzitter, Rusland is op vele terreinen een belangrijke partner voor de EU, maar wij mogen niet net doen alsof Rusland een echte democratie met een rechtsstaat is. Onopgeloste moorden op journalisten en voorvechters van de mensenrechten en politiek gemotiveerde showprocessen met inschikkelijke rechters spreken mijns inziens voor zich. Waarom wordt Rusland dan toch getolereerd als lid van de Raad van Europa? Dat is een heel goede vraag.</p>
      <p sl="en">Ongetwijfeld koestert het Kremlin deze internationale legitimering van een regering die in de recent door WikiLeaks gelekte e-mails van Amerikaanse diplomaten wordt omschreven als praktisch een maffiastaat.</p>
      <p sl="en">Anderzijds wordt de Raad van Europa in diskrediet gebracht door zijn voortdurende toegeeflijke houding ten opzichte van de autoritaire regering van Rusland. Het Europees Hof voor de Rechten van de Mens heeft een achterstand van 27 000 zaken alleen al uit Rusland, maar toch kan een Russische rechter die aan het hof verbonden is, de Britse regering opdragen Britse gevangenen stemrecht te geven. Dit toont niet alleen de absurditeit van het Russische lidmaatschap van de Raad van Europa aan, maar het maakt ook in één klap duidelijk waarom de Raad van Europa naar mijn mening internationaal steeds meer wordt genegeerd. Helaas zijn als gevolg hiervan nu veel Britten, met inbegrip van politici, van mening dat het tijd is dat het Verenigd Koninkrijk zijn lidmaatschap van deze organisatie en haar zeer bemoeizuchtige hof herziet.</p>
    </intervention>
    <intervention id="2-104-000" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mijnheer de Voorzitter, het Parlement denkt Rusland een lesje te kunnen leren op het gebied van mensenrechten. We zouden beter ons eigen straatje, dat van de Europese Unie, schoon kunnen vegen. De heer Tannock had het bijvoorbeeld over de heer Julian Assange, een dissident, journalist en oprichter van de website WikiLeaks, van wie ik de acties overigens niet steun. Hij wordt al enkele weken vastgehouden in Groot-Brittannië wegens een zeer afschuwelijk en belachelijk uitleveringsverzoek van Zweden, dat gezien kan worden als een mogelijke stap voor zijn uitlevering aan de Verenigde Staten.</p>
      <p sl="fr">De heer Assange wordt namelijk beschuldigd van het verkrachten van twee jonge vrouwen. Een van de vrouwen heeft aangifte gedaan wegens het scheuren van een condoom tijdens seksuele handelingen waarmee zij had ingestemd. De andere vrouw zou in haar slaap zijn verrast na eerdere seksuele handelingen waarmee zij ook had ingestemd. Wie houden ze nu voor de gek? Het is duidelijk dat wanneer deze twee jongen vrouwen niet door de heer Assange 'verkracht' hadden willen worden, ze niet naakt bij hem in bed hadden moeten gaan liggen. Ze zijn niet onteerd, ze zijn geëerd! Dit is goed voorbeeld van de mate waarin extreme vrijheid …</p>
      <a text="(Spreker wordt door de Voorzitter onderbroken, maar de spreker gaat verder zonder microfoon)"/>
    </intervention>
    <intervention id="2-105-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Waarde collega, dit is een debat over Rusland. Op de agenda staat de situatie in Rusland. Het spijt me, maar we kunnen niet middenin de discussie van onderwerp veranderen.</p>
    </intervention>
    <intervention id="2-106-000" speaker_id="1122" name="Ria OOMEN-RUIJTEN" is_mep="True" mode="spoken" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">Het debat van vandaag is ook ontstaan omdat de Russische leiders zelf, president Medvedev voorop, het belang van de rechtsstaat voor de modernisering van Rusland al zo vaak heeft onderstreept.</p>
      <p sl="nl">Maar tegelijk stellen wij vast dat er veel concrete voorbeelden te geven zijn van zaken die juist een rem zetten op die modernisering. Als ik bijvoorbeeld kijk naar de corruptie, die volgens bronnen alleen maar toeneemt, ofschoon er ook goede, nieuwe corruptiewetgeving is, of naar de Yukos-zaak. Of het telkens weer oppakken van oppositieleden en verdedigers van mensenrechten die onze Sacharov-prijs gekregen hebben.</p>
      <p sl="nl">Voorzitter, de ernst met de modernisering die in Rusland wordt beleden heeft nog niet zijn beslag gekregen. En als wij dan met Rusland samen bezig zijn met het partnerschap voor modernisering, en we aan het onderhandelen zijn over het EU-Rusland-akkoord, dan vind ik het ongelooflijk naar dat in het voortgangsrapport over het partnerschap voor modernisering slechts vijf zinnen gewijd worden aan de modernisering van die rechtsstaat. Ik denk dat wij ook zelf meer expertise in huis moeten hebben.</p>
      <p sl="nl">Wat ik wil doen, en wij zullen dat ook samen doen in het verslag dat het Parlement over Rusland gaat opstellen, is oproepen om die rechtsstaat te bevorderen.</p>
    </intervention>
    <intervention id="2-107-000" speaker_id="96840" name="Knut FLECKENSTEIN" is_mep="True" mode="spoken" nationality="Germany" birth_date="20-12-1953" birth_place="Bad Nauheim" p_group="Group of the Progressive Alliance of Socialists and Democrats in the European Parliament - Vice" m_state="DE">
      <p sl="de">Mijnheer de Voorzitter, beste collega's, ik betreur het dat ons huidige debat zo kort van tevoren op de agenda is gezet dat de hoge vertegenwoordiger voor buitenlandse zaken en veiligheidsbeleid hier niet aanwezig kan zijn. Catherine Ashton heeft de afgelopen maanden met de Raad gewerkt aan de verbetering van de interne coördinatie van de EU voor de samenwerking met onze strategische partners, waaronder Rusland. Met het oog op haar inspanningen om een gecoördineerd standpunt te bereiken, had haar aanwezigheid bij dit debat mij zinvol geleken.</p>
      <p sl="de">Op grond van geografische factoren en historische ervaringen hebben we met geen enkele andere strategische partner van de EU zulke nauwe banden als met Rusland. Daarom hebben we veel belangstelling voor de binnenlandse politieke ontwikkelingen in dat land. Ik wil hier nadrukkelijk wijzen op het werkprogramma dat gezamenlijk door de coördinatoren van het partnerschap voor modernisering, zowel van Russische zijde als van onze zijde, is ontwikkeld. Dit gemeenschappelijk werkprogramma voor modernisering bevat belangrijke en juiste maatregelen voor een daadkrachtige ondersteuning van de ontwikkeling van de rechtsstaat in Rusland. Het is ook de juiste weg als we willen zorgen dat ons partnerschap daadwerkelijk van nut is, en dan vooral heel concreet nut voor de burgers. Met zijn initiatief voor de modernisering van Rusland heeft de Russische president zijn internationale partners de mogelijkheid van een vruchtbare samenwerking met Rusland geboden. Laten we hier dan ook gebruik van maken!</p>
      <p sl="de">Mijn collega's hebben al gezegd dat we niet alleen een technologische modernisering moeten nastreven, indien we willen dat deze duurzaam is. Een gemoderniseerde Russische economie is gebaseerd op de betrouwbare principes van de rechtsstaat. Pas als burgers en ondernemers kunnen vertrouwen op het kader van de rechtsstaat, zullen ze ook de moed voor innovatie en investeringen hebben. Laten we dus de toegestoken hand pakken en Rusland helpen om deze modernisering tot stand te brengen.</p>
    </intervention>
    <intervention id="2-108-000" speaker_id="23782" name="Jacek PROTASIEWICZ" is_mep="True" mode="spoken" nationality="Poland" birth_date="05-06-1967" birth_place="Brzeg" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, net als vele van onze collega's die voor mij het woord voerden, ga ik ook akkoord met de overduidelijke stelling dat Rusland voor de Europese Unie een strategische partner is, zowel op geopolitiek en economisch gebied als op het gebied van internationale veiligheid. Het is dan ook niet vreemd dat we erg geïnteresseerd zijn in de situatie bij onze belangrijkste buur. Het blijkt immers dat er in dit land erg verontrustende trends zijn waar te nemen. Ik wil hier recent maatschappelijk onderzoek aanhalen, dat aantoont dat slechts 3 procent van de Russen vindt dat ze een invloed op het politieke leven van hun land hebben. 61 procent meent dat ze hun eigen rechten niet doeltreffend kunnen verdedigen, en 82 procent is van mening dat staatsambtenaren de Russische wetgeving niet naleven. Dit is een somber beeld van de situatie in een land waarvan de ontwikkeling ons nauw aan het hart ligt, en daarom mogen we de betrekkingen Europa-Rusland niet beperken tot economische ontwikkeling en modernisering. De mensenrechten en de rechtsstaat zijn ook belangrijke kwesties waarop we ons moeten concentreren, net zoals bij onze andere buurlanden, denk maar aan Wit-Rusland.</p>
    </intervention>
    <intervention id="2-109-000" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Mijnheer de Voorzitter, beste collega's, naast het brede gebied van de samenwerking op economisch gebied, maar ook ten aanzien van de mondiale uitdagingen, acht ik het van belang – en dat is hier ook naar voren gekomen – dat we de situatie van de rechtsstaat in Rusland ook in gesprekken steeds opnieuw op de agenda zetten.</p>
      <p sl="de">We hebben de laatste weken zeer veel over stabiliteit in het Middellandse Zeegebied gesproken en vastgesteld wat niet bijdraagt tot stabiliteit, namelijk autoritaire structuren. Tegelijkertijd betekent dat echter ook voor Rusland dat stabiliteit niet gebaseerd kan zijn op politieke invloed op rechtbanken en op vervolging van journalisten en mensen die zich voor de mensenrechten inzetten. Daarom is het volgens mij altijd goed om deze kwestie te bespreken.</p>
      <p sl="de">Ik hoop dat we in de operationele betrekkingen die we de komende tijd met dit land zullen aangaan, Rusland duidelijk kunnen maken dat het zijn eigen toekomst op het spel zet, indien het er niet voor zorgt dat de rechtsstaat in het land wordt ingesteld.</p>
    </intervention>
    <intervention id="2-111-000" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Mevrouw de Voorzitter, er zijn in Rusland tientallen onafhankelijke journalisten en burgeractivisten vermoord, bijvoorbeeld Politkovskaja, Estemirova en Magnitski, maar geen enkele misdaad is opgehelderd en geen enkele moordenaar is voor de rechter gebracht. Het regime in het Kremlin kan, vanwege zijn weigering om gerechtigheid en transparantie te realiseren, als medeplichtig aan deze misdaden worden beschouwd.</p>
      <p sl="en">Gisteren maakte een jonge medewerkster van de rechter, Natalja Vasiljeva, korte metten met het netwerk van leugens rond het proces tegen Chodorkovski door te verklaren dat het vonnis niet is geschreven door de rechters, maar dat dat hun van hogerhand is gedicteerd.</p>
      <p sl="en">Een concrete maatregel om te laten zien dat het wat de verbetering van de rechtsstaat en de transparantie in Rusland betreft de EU werkelijk ernst is, is de uitvaardiging van een visumverbod voor de functionarissen die verantwoordelijk zijn voor de zaak Magnitski en andere zaken. Het feit dat de Russische autoriteiten zo nerveus zijn geworden over alleen al het idee van een visumverbod toont aan wat een geweldige mogelijkheden de EU in feite heeft om de situatie te veranderen.</p>
    </intervention>
    <intervention id="2-112-000" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">Mevrouw de Voorzitter, velen van ons in dit Parlement beschouwen Rusland als lid van de grote familie van Europese volken, en hadden gehoopt dat Rusland na de val van de Berlijnse muur dichter naar de Europese Unie toe zou opschuiven. Helaas is dat niet gebeurd. De huidige Russische leiders hebben hun eigen weg gekozen, en dat is een weg die diegenen van ons die vrijheid en democratie en de rechtsstaat voor het Russische volk willen, met grote zorg vervult.</p>
      <p sl="en">De commissaris die hier vandaag is, heeft meer ervaring dan de meesten van ons met het onderhandelen met Rusland, en hij zal daar ongetwijfeld nog meer ervaringen opdoen, maar ik hoop dat de Commissie druk zal uitoefenen op de hoge vertegenwoordiger om een nieuw beleid te voeren met betrekking tot ieder land waarvan de leiders de waarden die voor ons belangrijk zijn, voortdurend met voeten treden. Laten wij met hen praten en handelscontacten met hen aanknopen, want dat is nodig. Laten wij proberen met hen te praten over mensenrechten, want dat is nodig. Maar laten wij niet toestaan dat hun leiders hun geld witwassen via Europese banksystemen, hun kinderen naar onze scholen of universiteiten sturen of hun vakanties doorbrengen in onze vakantieoorden. Als we deze regel consequent zouden toepassen op alle autoritaire leiders in de wereld, zouden wij een begin maken met wat je een ethisch buitenlands beleid zou kunnen noemen.</p>
    </intervention>
    <intervention id="2-113-000" speaker_id="2054" name="Heidi HAUTALA" is_mep="True" mode="spoken" nationality="Finland" birth_date="14-11-1955" birth_place="Oulu" m_state="FI">
      <p sl="en">Mevrouw de Voorzitter, ik sluit mij aan bij de collega's die zeggen dat wij slimme maatregelen moeten treffen om autoritaire regimes die de mensenrechten schenden, aan te pakken.</p>
      <p sl="en">Ik wil de hier aanwezige vertegenwoordigers van de Raad en de Commissie vragen of zij bereid zijn maatregelen te treffen tegen schenders van de mensenrechten, op de manier zoals beschreven in de resolutie van het Parlement van 16 december 2010, waarin wij aandrongen op bevriezing van activa en visumverboden voor de zestig functionarissen die betrokken zijn geweest bij de zaak van de heer Magnitski, die helaas in de gevangenis in Rusland is overleden.</p>
      <p sl="en">Zouden er een of twee moedige ministers van Buitenlandse Zaken zijn, of misschien zelfs wel vertegenwoordigers van mevrouw Ashton, die dit initiatief willen oppakken? En als zou blijken dat rechter Viktor Danilkin het vonnis van Chodorkovski en Lebedev inderdaad heeft geschreven op basis van rechtstreekse orders van de Moskouse Stadsrechtbank, zou deze rechter dan op hun lijst komen te staan?</p>
    </intervention>
    <intervention id="2-114-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Mevrouw de Voorzitter, Rusland is een van de belangrijkste en meest stabiele partners van de Europese Unie. Het is een land met een korte democratische traditie en we zouden kunnen stellen dat Rusland nog steeds moet wennen aan een democratisch bestuur. We moeten ook beseffen dat het een land is dat voortdurend te kampen heeft met moslimextremisme en daarom is de maatschappelijke positie van de veiligheidsdiensten hoger dan bij ons. Vanuit dat oogpunt moeten we regelmatige afwijkingen van onze gebruikelijke normen voor het functioneren van een democratische staat principieel en tactvol beoordelen. Het is goed om met onze Russische vrienden stevig te discussiëren over alle zaken die ons storen aan de wijze waarop de Russische autoriteiten het land besturen. Deze dialoog moet echter altijd zakelijk zijn, vriendschappelijk en gestoeld op een streven om het functioneren van het democratische systeem in Rusland te verbeteren en niet op een neiging tot belerendheid van een zelfbenoemde bewaker van de democratie in de wereld. Laten we met Rusland onderhandelen als met een vriend, op een correcte, open en beleefde manier. We zijn tenslotte allebei gebaat bij rust, vrede en voorspoed in Europa.</p>
    </intervention>
    <intervention id="2-115-000" speaker_id="97136" name="Indrek TARAND" is_mep="True" mode="spoken" nationality="Estonia" birth_date="03-02-1964" birth_place="Tallinn" p_group="Group of the Greens/European Free Alliance" m_state="EE">
      <p sl="en">Mevrouw de Voorzitter, naar mijn oordeel heeft de heer Schulz een resolutie opgesteld die zeer goed onderbouwd is met argumenten en waarin de juiste conclusies worden getrokken. Ik ben er echter niet zeker van of ik het punt van de heer Fleckenstein goed heb begrepen. Als het Reglement mij niet toestaat nog een vraag te stellen, zou ik hem toch graag deze vraag willen voorleggen. Stelde hij nu voor dat wij deze resolutie niet moeten steunen, of bedoelde hij juist het tegenovergestelde en pleitte hij ervoor dat de sociaaldemocraten deze resolutie nu direct onverdeeld steunen?</p>
    </intervention>
    <intervention id="2-116-000" speaker_id="96840" name="Knut FLECKENSTEIN" is_mep="True" mode="spoken" nationality="Germany" birth_date="20-12-1953" birth_place="Bad Nauheim" p_group="Group of the Progressive Alliance of Socialists and Democrats in the European Parliament - Vice" m_state="DE">
      <p sl="en">Mevrouw de Voorzitter, het spijt mij, ik zat even niet op te letten.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="2-117-000" speaker_id="97136" name="Indrek TARAND" is_mep="True" mode="spoken" nationality="Estonia" birth_date="03-02-1964" birth_place="Tallinn" p_group="Group of the Greens/European Free Alliance" m_state="EE">
      <p sl="en">Mevrouw de Voorzitter, ik was er niet helemaal zeker van of de heer Fleckenstein voorstelde deze resolutie van de heer Schulz en anderen te steunen, of dat hij ons er juist toe opriep dat niet te doen in deze vergaderperiode.</p>
    </intervention>
    <intervention id="2-118-000" speaker_id="96840" name="Knut FLECKENSTEIN" is_mep="True" mode="spoken" nationality="Germany" birth_date="20-12-1953" birth_place="Bad Nauheim" p_group="Group of the Progressive Alliance of Socialists and Democrats in the European Parliament - Vice" m_state="DE">
      <p sl="en">Mevrouw de Voorzitter, ik zal voor de resolutie stemmen.</p>
    </intervention>
    <intervention id="2-119-000" speaker_id="photo_generic" name="Enikő Győri" is_mep="True" mode="spoken">
      <p sl="en">fungerend voorzitter van de Raad . – Mevrouw de Voorzitter, allereerst wil ik alle afgevaardigden bedanken voor de relevante zaken die zij tijdens het debat aan de orde hebben gesteld.</p>
      <p sl="en">Ik deel in hoge mate de zorgen die velen van u hier hebben uitgesproken. Ik geloof dat de Europese Unie als geheel deze zorgen op alle niveaus ter sprake moet blijven brengen bij onze Russische gesprekspartners. We moeten niet schromen ons direct uit te spreken als we echte en concrete problemen aan de orde willen stellen. Als we als strategische partners willen optreden – en ik vind dat wij strategische partners van Rusland zijn – moeten we ook bereid zijn om lastige vraagstukken aan te pakken.</p>
      <p sl="en">Twee zaken hebben mij in deze discussie bijzonder verheugd. Ten eerste heeft niemand in twijfel getrokken dat Rusland een belangrijke strategische partner voor de Europese Unie is. Ten tweede bestond in deze zaal algemene consensus over het feit dat de modernisering en de vestiging van een volwaardige democratie en rechtsstaat in Rusland nog niet voltooid zijn en dat daar veel problemen bestaan met de werking van de democratie.</p>
      <p sl="en">Ik zal alle genoemde punten beslist onder de aandacht brengen van de hoge vertegenwoordiger om er een vervolg aan te geven met de verschillende middelen die ons ter beschikking staan. Ik weet zeker dat het aanstaande bezoek van de Russische regering aan Brussel op 24 februari een goede gelegenheid vormt om onze zorgen opnieuw uit te spreken.</p>
      <p sl="en">Rusland is een vast punt op de agenda van de Raad Buitenlandse Zaken. Zoals u misschien weet, wordt sinds vorig jaar geregeld een vergadering van de Europese Raad besteed aan discussies met onze strategische partners. Dit is voor het eerst – en tot nu toe voor het laatst – gebeurd in september 2010 en volgens mij gaat de heer Van Rompuy in de loop van dit jaar hetzelfde doen.</p>
      <p sl="en">Ik zal nu ingaan op enkele specifieke vragen die mij door afgevaardigden zijn gesteld. Ten eerste wil ik er naar aanleiding van de vraag van mevrouw Hautala over de mensenrechten op wijzen dat de hoge vertegenwoordiger de resolutie van het Parlement van december 2010 zeer serieus neemt. De omstandigheden rond de dood in voorarrest van Sergei Magnitski en Vera Trifonova moeten naar behoren worden onderzocht en de Raad Buitenlandse Zaken zal daar vanzelfsprekend speciale aandacht aan besteden. We blijven deze en andere zorgen op alle niveaus aan de orde stellen, niet alleen tijdens het halfjaarlijkse mensenrechtenoverleg maar tot op topniveau, en eisen dat Rusland zijn internationale verplichtingen nakomt. Het zou aan de Raad zijn om besluiten te nemen over beperkende maatregelen. Dergelijke instrumenten moeten verstandig gebruikt worden op basis van duidelijk bewijsmateriaal. Allereerst blijven we Rusland oproepen ervoor te zorgen dat er passend onderzoek wordt verricht.</p>
      <p sl="en">Ik zou tot mevrouw Oomen-Ruijten willen zeggen dat de mensenrechten centraal staan in de onderhandelingen over de nieuwe overeenkomst en dat ze op verschillende fronten zullen worden aangepakt. We kunnen u verzekeren dat de verplichtingen van de EU en van Rusland om de mensenrechten te handhaven, met inbegrip van die van mensen die tot minderheden behoren, zeer prominent in deze overeenkomst aanwezig zullen zijn en zelfs een essentieel onderdeel van de toekomstige overeenkomst zullen uitmaken.</p>
      <p sl="en">Tot besluit zal ik kort enkele van mijn eerdere punten samenvatten. De rechtsstaat en de onafhankelijkheid van de rechtspraak moeten een integraal onderdeel blijven van de moderniseringsinspanning die momenteel in de Russische Federatie wordt verricht. De Europese Unie moet klaarstaan om Rusland bij deze inspanningen te steunen. De vrijheden van meningsuiting, vereniging en vergadering zijn fundamenten waarop alle westerse democratieën zijn gebouwd. Rusland moet de wettelijke verplichtingen nakomen die het is aangegaan als lid van de Raad van Europa, de Verenigde Naties en de OVSE.</p>
      <p sl="en">De Noordelijke Kaukasus blijft voor ons een bron van diepe bezorgdheid. Wij moeten Rusland aanmoedigen om een duurzame oplossing voor dit wijdverspreide probleem in de regio na te streven. Het is belangrijk om in gedachten te houden dat er, ondanks de vele zorgen die we hebben en het aantal uitdagingen waarmee Rusland momenteel wordt geconfronteerd, ook een aantal positieve ontwikkelingen zijn. We moeten president Medvedev op zijn woord geloven en een serieuze dialoog met Rusland over de mensenrechten blijven voeren. Dus als er schendingen zijn, moeten we gealarmeerd zijn en zeer nauwgezet volgen wat er in Rusland gebeurt.</p>
      <p sl="en">Dank u zeer voor uw waardevolle opmerkingen. De hoge vertegenwoordiger zal naar behoren op de hoogte worden gebracht van uw mening.</p>
    </intervention>
    <intervention id="2-120-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Het debat is gesloten.</p>
      <p sl="nl">De stemming vindt op donderdag 17 februari 2011 om 12.00 uur plaats.</p>
      <a text="(De vergadering wordt om 11.45 uur onderbroken en om 12.00 hervat)"/>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-121-000" speaker_id="96838" name="Cristian Dan PREDA" is_mep="True" mode="written" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">De internationale pers heeft ruime aandacht gegeven aan het geval van Michail Chodorkovski en het lijkt er inderdaad op dat het om een politiek proces gaat. De recente verklaringen van de persofficier van rechter Danilkin geven duidelijk aan dat justitie in Rusland niet onafhankelijk is. Aan de andere kant is het belangrijk erop te wijzen dat het niet gaat om een geïsoleerd geval. Integendeel: de ngo's die in Rusland actief zijn, signaleren regelmatig een gebrek aan respect voor het recht op een eerlijk proces in dit land. Sterker nog: in september 2010 heeft de Parlementaire Vergadering van de Raad van Europa de autoriteiten in Moskou gevraagd om hervormingen door te voeren voor een onafhankelijke justitie, en een eind te maken aan het lastigvallen van advocaten. Tot slot is het van belang dat we de aandacht vestigen op de kritieke situatie in de Noordelijke Kaukasus, een regio waarin een klimaat van straffeloosheid heerst en waar, erger nog, slachtoffers ervoor vrezen zich te verdedigen om zichzelf niet nog meer in gevaar te brengen. Het is duidelijk dat, indien de Russische autoriteiten geloofwaardig willen zijn in hun aangekondigde intentie om de rechtsstaat te respecteren, zij zich meer moeten inspannen dan tot nu toe het geval is.</p>
    </intervention>
    <intervention id="2-122-000" speaker_id="96835" name="Traian UNGUREANU" is_mep="True" mode="written" nationality="Romania" birth_date="01-03-1958" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">De staat van dienst van president Medvedev en premier Poetin is niet verenigbaar met de rechtsstaat. Meer dan tien jaar lang hebben Poetin en Medvedev een afschuwelijk aantal schendingen en misdrijven getolereerd en waarschijnlijk afgeschermd, inclusief showprocessen, persbreidel en politieke moord.</p>
      <p sl="en">Het verschrikkelijke vertoon van wetteloosheid in Rusland is geen kwestie van particuliere misdadigheid. Het echte probleem is de door de staat bevorderde wetteloosheid. De Russische rechterlijke macht is, net als de Russische staat, nooit opgetreden tegen misdrijven gericht op journalisten, pleitbezorgers van de mensenrechters en klokkenluiders in het leger of de rechtspraak. De wetteloosheid in Rusland is te lang beschouwd als een incident of als een probleem dat buiten de macht van de staat stond.</p>
      <p sl="en">Het EU-beleid moet de Russische autoriteiten verantwoordelijk houden voor hun heimelijke samenwerking met criminele elementen. Recente ontwikkelingen lijken erop te duiden dat het tweede proces tegen Chodorkovski is gevoerd op aandringen van prominente politici. Het wederrechtelijk optreden van de Russische staat is al een traditie. Het beleid van de EU moet rekening houden met deze betreurenswaardige praktijk.</p>
      <p sl="en">De gebruikelijke softe retoriek van de EU is misplaatst. Deze moet worden vervangen door een resoluut beleid, met geloofwaardige waarschuwingen dat toekomstige samenwerking met Rusland een directe verbetering van de Russische rechtshandhaving vereist.</p>
    </intervention>
    <intervention id="2-122-002" speaker_id="96788" name="Krzysztof LISEK" is_mep="True" mode="written" nationality="Poland" birth_date="28-05-1967" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Aan het begin van zijn ambtstermijn beloofde Dmitri Medvedev de Russen een "dictatuur van het recht" en volledige democratie. De Russische president is er zich volgens mij wel van bewust dat zijn land problemen heeft met de opbouw van een democratische rechtstaat en de ontwikkeling van een moderne economie die de globale uitdagingen kan aangaan. De recente gebeurtenissen in Rusland, in het bijzonder de talrijke aanvallen op journalisten en vertegenwoordigers van onafhankelijke non-gouvernementele organisaties, en het vonnis in de zaak van Michail Chodorkovski doen de vraag rijzen of aan de mooie beloftes echt begrip voor de mensenrechten en de fundamentele vrijheden ten grondslag ligt. Ook de vraag of Rusland zijn internationale verplichtingen naleeft, kan heel wat controverse oproepen. De onopgeloste conflicten in de regio's Nagorny Karabach, Transnistrië, Abchazië en Zuid-Ossetië moeten zo snel mogelijk worden beëindigd met respect voor het internationaal recht en de door Rusland aangegane verplichtingen. Rusland moet onvoorwaardelijk alle bepalingen van het akkoord van 2008 tussen Rusland, de Europese Unie en Georgië vervullen. In het bijzonder moet er aan de vertegenwoordigers van de Waarnemingsmissie van de Europese Unie in Georgië (EUMM Georgië) onbeperkte toegang worden verzekerd tot de Georgische regio's Abchazië en Zuid-Ossetië om in deze gebieden vrede en stabiliteit te waarborgen.</p>
    </intervention>
    <intervention id="2-122-003" speaker_id="97136" name="Indrek TARAND" is_mep="True" mode="written" nationality="Estonia" birth_date="03-02-1964" birth_place="Tallinn" p_group="Group of the Greens/European Free Alliance" m_state="EE">
      <p sl="en">Het probleem van onafhankelijke rechters en de zogenaamde democratie, vrije meningsuiting en rechtsstaat lijkt door een brede groep te worden begrepen. Tenslotte moet de EU weten hoe ze zo'n probleem herkent. Toch lijkt het bizar dat sommige lidstaten tegelijkertijd het gezonde verstand en zelfs overeenkomsten, zoals Gemeenschappelijk Standpunt 2008/944/GBVB van de EU, willen negeren. Ceterum censeo – Frankrijk heeft besloten een Mistral-oorlogsschip aan Rusland te verkopen; wij geloven dat het zijn daad hartgrondig zal betreuren.</p>
    </intervention>
  </section>
  <section id="creitem6" title="6. Rectificatie op een aangenomen tekst: zie notulen">
    <intervention id="2-126-000" speaker_id="4540" name="Philip BRADBOURN" is_mep="True" mode="spoken" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">Mevrouw de Voorzitter, ik hoop dat ik mij verstaanbaar kan maken boven het kabaal uit. Ik vraag mij af of u mij kunt laten weten wanneer in dit Huis actie wordt ondernomen om te voorkomen dat de leden voortdurend spitsroeden moeten lopen tussen de lift van hun kantoor en deze vergaderzaal en daarbij worden aangeschoten door mensen – lobbyisten, assistenten of wat dan ook – die ons eindeloze hoeveelheden papier in de handen proberen te drukken terwijl we deze zaal proberen te bereiken om te stemmen. Het begint hier steeds meer op een studentenvereniging te lijken in plaats van een parlement, mevrouw de Voorzitter, en ik hoop dat u iets zult doen om daar een einde aan te maken.</p>
    </intervention>
    <intervention id="2-127-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Dank u voor uw suggestie, mijnheer Bradbourn. Wij zullen uw opmerkingen doorgeven aan de quaestoren zodat zij de noodzakelijke maatregelen kunnen treffen.</p>
    </intervention>
  </section>
  <section id="creitem7" title="7. Interpretatie van het Reglement: zie notulen"/>
  <section id="creitem8" title="8. Stemmingen">
    <intervention id="2-130-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Wij gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem9" title="8.1. Overeenkomst tussen de EG en Zuid-Afrika inzake handel, ontwikkeling en samenwerking (A7-0018/2011, Eva Joly) (stemming)"/>
  <section id="creitem10" title="8.2. Overeenkomsten tussen de EU, IJsland, Liechtenstein en Noorwegen (financiële mechanismen voor de periode 2009-2014 en invoer in de EU van bepaalde vis en visserijproducten voor de periode 2009-2014) (A7-0372/2010, Maria Eleni Koppa) (stemming)"/>
  <section id="creitem11" title="8.3. Overeenkomst tussen de Europese Gemeenschap en Brazilië inzake bepaalde aspecten van luchtdiensten (A7-0004/2011, Silvia-Adriana Ţicău) (stemming)"/>
  <section id="creitem12" title="8.4. Overeenkomst tussen de Europese Gemeenschap en de Republiek IJsland, het Koninkrijk Noorwegen, de Zwitserse Bondsstaat en het Vorstendom Liechtenstein over extra voorschriften in verband met het Buitengrenzenfonds voor de periode 2007-2013 (A7-0007/2011, Wim van de Camp) (stemming)"/>
  <section id="creitem13" title="8.5. Toetreding van Liechtenstein tot de overeenkomst EU/EG/Zwitserland over de wijze waarop Zwitserland wordt betrokken bij de uitvoering, toepassing en ontwikkeling van het Schengen-acquis (A7-0008/2011, Carlos Coelho) (stemming)"/>
  <section id="creitem14" title="8.6. Toetreding van Liechtenstein tot de overeenkomst EG/Zwitserland inzake de vaststelling van het land dat verantwoordelijk is voor de behandeling van een asielaanvraag die wordt ingediend in een lidstaat of in Zwitserland (A7-0013/2011, Monika Hohlmeier) (stemming)"/>
  <section id="creitem15" title="8.7. Overeenkomst tussen de EU en Brazilië inzake de vrijstelling van de visumplicht voor kort verblijf voor houders van een gewoon paspoort (A7-0011/2011, Monica Luisa Macovei) (stemming)"/>
  <section id="creitem16" title="8.8. Overeenkomst tussen de EU en Brazilië inzake de vrijstelling van de visumplicht voor kort verblijf voor houders van diplomatieke, dienst- en officiële paspoorten (A7-0010/2011, Ioan Enciu) (stemming)"/>
  <section id="creitem17" title="8.9. Uitvoering van de dienstenrichtlijn (A7-0012/2011, Evelyne Gebhardt) (stemming)"/>
  <section id="creitem18" title="8.10. Rechten van autobus- en touringcarpassagiers (A7-0020/2011, Antonio Cancian) (stemming)"/>
  <section id="creitem19" title="8.11. Emissienormen voor nieuwe lichte bedrijfsvoertuigen (A7-0287/2010, Martin Callanan) (stemming)"/>
  <section id="creitem20" title="8.12. Nauwere samenwerking op het gebied van de totstandbrenging van bescherming door middel van het eenheidsoctrooi (A7-0021/2011, Klaus-Heiner Lehne) (stemming)"/>
  <section id="creitem21" title="8.13. Radioactieve besmetting van levensmiddelen (A7-0001/2011, Ivo Belet) (stemming)">
    <intervention id="2-145-000" speaker_id="96812" name="Juan Fernando LÓPEZ AGUILAR" is_mep="True" mode="spoken" nationality="Spain" birth_date="10-06-1961" m_state="ES">
      <p sl="es">Mevrouw de Voorzitter, ik wil dat er wordt vastgelegd dat de stemming heeft plaatsgevonden meteen na de stemming die daaraan vooraf ging, en daarom wil ik dat er wordt vastgelegd dat ik tegen stem. Ofschoon ik niet heb kunnen stemmen, stem ik tegen.</p>
      <p sl="es">Bovendien wil ik het Europees Parlement er in verband met dit ontwerpbesluit over het Europees octrooi op wijzen dat we nog afwachting zijn van een besluit van het Hof van Justitie, dat verwacht wordt op 8 maart aanstaande. Ik had het Europees Parlement dan ook willen voorstellen om de stemming over het Europees octrooi uit te stellen totdat het Hof van Justitie zich had uitgesproken over de kwestie van de jurisdictie in de regeling inzake het taalgebruik.</p>
      <p sl="es">Ik wil dat dit in de notulen wordt vastgelegd.</p>
    </intervention>
    <intervention id="2-147-000" speaker_id="28257" name="Ivo BELET" is_mep="True" mode="spoken" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="en">Mevrouw de Voorzitter, dit is een mondeling amendement over schadevergoeding voor boeren, met dank aan mevrouw Rivasi voor het initiatief. Het luidt als volgt: "De Commissie brengt uiterlijk in maart 2012 verslag uit aan het Europees Parlement en de Raad over de wenselijkheid van een mechanisme dat ertoe dient om schadevergoeding te betalen aan landbouwers wier levensmiddelen boven de vastgestelde maximaal toelaatbare niveaus zijn besmet en niet in de handel kunnen worden gebracht. Dat mechanisme zou gebaseerd moeten zijn op het beginsel 'de vervuiler betaalt'. Het verslag gaat zo nodig vergezeld van een wetgevingsvoorstel ter instelling van zulk mechanisme." Dit is een gezamenlijk voorstel van vijf fracties.</p>
    </intervention>
    <intervention id="2-149-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Hiermee zijn de stemmingen beëindigd.</p>
    </intervention>
  </section>
  <section id="creitem22" title="9. Stemverklaringen">
    <intervention id="2-153-000" speaker_id="4462" name="Clemente MASTELLA" is_mep="True" mode="spoken" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, het doel van de dienstenrichtlijn, die sinds december 2006 van kracht is, is de dienstverleners in de Europese Unie toegang tot de markt te bieden, waarbij alle protectionistische barrières, arbitraire belemmeringen en eventuele discriminerende bepalingen worden weggenomen.</p>
      <p sl="it">Het Europees Parlement heeft echter altijd benadrukt dat deze richtlijn niet een voorwendsel mag vormen voor een gevaarlijke deregulering en liberalisering van deze sector, waardoor de rechten van de werknemers op het spel komen te staan. Het oorspronglandbeginsel, dat sociale dumping in de hand zou werken werd geschrapt en vervangen door het gastlandbeginsel.</p>
      <p sl="it">Ik heb voor dit verslag gestemd omdat het, met betrekking tot de omzetting van deze richtlijn door de lidstaten, de nadruk legt op ongerechtvaardigde vertragingen en tekortkomingen en bovendien op enige geschillen over de uitlegging en toepassing ervan. Ik eindig hier, mevrouw de Voorzitter, omdat het nogal lastig is in deze omstandigheden te spreken.</p>
    </intervention>
    <intervention id="2-154-000" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Mevrouw de Voorzitter, de ontwikkeling van de Europese dienstenmarkt speelt een bijzonder belangrijke rol bij de stimulering van de economische groei in de Europese Unie. Daarom is het heel goed dat het Europees Parlement zorgvuldig controleert hoe de dienstenrichtlijn ten uitvoer wordt gelegd. Ook zijn verdere stappen die een goede ontwikkeling van de Europese dienstenmarkt moeten ondersteunen, onontbeerlijk. Het was onze hoofddoelstelling om dienstverlening in heel Europa te vergemakkelijken. Daarom zijn we verontrust over het voornemen van bepaalde lidstaten om wetten aan te nemen en in te voeren, die op geen enkele manier door de voorschriften van de richtlijn worden gerechtvaardigd. Hierdoor worden er kunstmatige barrières voor dienstverleners gecreëerd.</p>
      <p sl="pl">Momenteel ontstaat 90 procent van de nieuwe banen in de dienstensector. Daarom ben ik van mening dat een goede werking van de richtlijn een basisvoorwaarde is voor de ontwikkeling van de interne markt, en een sleutelproject voor de Europese economie. Ik ben dus blij dat we voorbeelden beginnen te zien van meetbare resultaten van de richtlijn, zoals het enorme aantal kennisgevingen dat we uit de lidstaten krijgen over amendementen op wetgeving.</p>
    </intervention>
    <intervention id="2-155-000" speaker_id="97280" name="Claudio MORGANTI" is_mep="True" mode="spoken" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Mevrouw de Voorzitter, ik heb zeer overtuigd gestemd tegen de vaststelling en uitvoering van de dienstenrichtlijn, de zogenoemde Bolkestein-richtlijn. Het doel van deze richtlijn had moeten zijn om meer concurrentie in Europa te creëren door hulp te bieden aan kleine en middelgrote ondernemingen.</p>
      <p sl="it">Helaas blijkt het echte doel echter te zijn onze kleine en middelgrote ondernemingen aan te vallen en uit de weg te ruimen. In Italië zijn sectoren met een uitmuntend kwaliteitsniveau, bijvoorbeeld strandhotels, waar de eigenaren al hun bezittingen in hebben geïnvesteerd en waarvoor ze enorme offers hebben gebracht. Nu hebben zij als gevolg van deze richtlijn alles verloren.</p>
      <p sl="it">Dit is niet een geschikt systeem om in te voeren in een bureaucratisch Europa met grote industriële concerns en multinationals die tot het Italiaans grondgebied willen doordringen om onze ondernemingen over te nemen. Dat kunnen wij niet toestaan en ik zal aan de kant van deze kleine en middelgrote ondernemingen staan en hen verdedigen, omdat onze tradities en ons uitstekende kwaliteitsniveau voor ons van groot belang zijn.</p>
    </intervention>
    <intervention id="2-156-000" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">Mevrouw de Voorzitter, de geldende dienstenrichtlijn eist van alle lidstaten dat ze bureaucratische belemmeringen wegnemen en ondernemers het leven gemakkelijker maken. De tenuitvoerlegging van deze richtlijn hapert echter. De belangrijkste probleemgebieden zijn kwesties rond de werkingssfeer van de richtlijn, vertragingen bij het openen van specifieke loketten, tekortkomingen bij de administratieve samenwerking en verschillen in de wederzijdse beoordeling. In het verslag waarvoor ik heb gestemd, wordt benadrukt dat er met spoed specifieke loketten moeten worden opgezet. Deze zullen alle belangrijke zaken kunnen afhandelen die samenhangen met het verstrekken van grensoverschrijdende diensten, waaronder het verstrekken van begrijpelijke informatie over de formaliteiten en administratieve procedures in het betreffende land. Diensten leveren tot wel 40 procent van het bruto binnenlands product van de Europese Unie. Door onnodige belemmeringen en vertragende factoren weg te nemen, kan het concurrentievermogen aanzienlijk worden versterkt en kunnen er nieuwe arbeidsplaatsen worden gecreëerd.</p>
    </intervention>
    <intervention id="2-157-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Mevrouw de Voorzitter, met een evaluatie van de dienstenrichtlijn kunnen we ons er goed van vergewissen of deze richtlijn inderdaad tot een betere ontwikkeling van de dienstensector bijdraagt en of de bepalingen van de richtlijn in de lidstaten correct worden nagekomen. Het is belangrijk dat het in alle fasen van de tenuitvoerlegging van deze richtlijn duidelijk is dat de openbare diensten niet onder deze richtlijn vallen, maar dat de richtlijn tegelijkertijd sociale rechten waarborgt en voldoet aan de eisen van het arbeidsrecht.</p>
      <p sl="lt">De Commissie en de lidstaten moeten duidelijk meer inspanningen leveren om in de lidstaten specifieke loketten van goede kwaliteit op te richten. Er moeten voldoende middelen worden geoormerkt zodat die loketten informatie van goede kwaliteit kunnen aanbieden die voor iedereen toegankelijk is.</p>
    </intervention>
    <intervention id="2-158-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Mevrouw de Voorzitter, vanaf de begindagen van de Europese Unie bestaat er een misvatting over wat we verstaan onder een vrije markt voor goederen en diensten.</p>
      <p sl="en">Toen de kiezers van mijn district in 1975 voor het lidmaatschap van de EEG stemden, dachten zij dat de gemeenschappelijke markt de wederzijdse erkenning van producten inhield. Als je een fles mineraalwater in het Verenigd Koninkrijk mag verkopen, moet je hetzelfde water ook kunnen verkopen in Frankrijk, Duitsland of Italië, en omgekeerd. Wat ze in de praktijk ontdekten was dat de vrije markt standaardisatie betekende – 'het mineraalwater moet deze mineralen bevatten maar mag die en die niet bevatten', 'het volume mag niet meer dan x en niet minder dan y bedragen', enzovoort. Vervolgens kun je ontdekken dat een product dat nooit voor export bedoeld is geweest, kan worden gecriminaliseerd in zijn eigen land van oorsprong.</p>
      <p sl="en">Dat hebben we telkens opnieuw zien gebeuren, zowel met goederen als met diensten. In plaats van een toegenomen keuze voor consumenten hebben we nu een beperktere keuze, die vaak wordt beheerst door één bepaalde producent ergens in de Europese Unie die toevallig voldoet aan een karrenvracht aan specificaties en de EU-wetgeving als manier ziet om zijn kosten te exporteren naar zijn concurrenten. Daarom blijft ons aandeel in het mondiale bbp afnemen en zo heeft mijn land zich gekluisterd aan een verkrampt en bekrompen regionaal blok.</p>
    </intervention>
    <intervention id="2-159-000" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Mevrouw de Voorzitter, ik herinner mij hoe omstreden veel elementen van de dienstenrichtlijn waren toen die voor het eerst in dit Parlement werd behandeld tijdens de vorige zittingsperiode. Ik herinner mij ook persoonlijk, als rapporteur voor het verslag over handel in diensten, de enorme onenigheid toen ik sprak over de noodzaak om veel diensten – financiële diensten, gezondheidsdiensten, onderwijsdiensten, waterdiensten – te liberaliseren teneinde consumenten meer keuze en betere dienstverlening te bieden in plaats van te vertrouwen op gammele oude staatsmonopolies, die heel vaak te weinig geld kregen van de belastingbetalers.</p>
      <p sl="en">Nu hebben we hier een definitie van diensten van algemeen economisch belang alsof de disciplines die maken dat we een schitterende keuze hebben als het gaat om supermarkten of andere soorten diensten op een of andere manier niet gelden voor water, onderwijs en gezondheidszorg. Het wordt tijd dat we de politiek van dertig jaar geleden achter ons laten, toen bepaalde zaken alleen maar door de staat konden worden geleverd. Het gevolg is dat er te weinig voor betaald is en dat de diensten niet optimaal geleverd zijn. Laten we de stap zetten naar meer liberalisering van diensten in de hele EU en op de hele wereld.</p>
    </intervention>
    <intervention id="2-161-000" speaker_id="96870" name="Gesine MEISSNER" is_mep="True" mode="spoken" nationality="Germany" birth_date="22-02-1952" birth_place="Uelzen" p_group="Group of the Alliance of Liberals and Democrats for Europe" m_state="DE">
      <p sl="de">Mevrouw de Voorzitter, ik wil graag toelichten waarom de Fractie Alliantie van Liberalen en Democraten voor Europa zich bij deze richtlijn in meerderheid van stemming heeft onthouden. Het is goed dat we een besluit hebben en dat de rechten van mensen met een handicap in acht worden genomen. Dat is echter alleen op de grotere afstanden het geval. Bovendien is het zo dat veel onderdelen ervan een Europese richtlijn onwaardig zijn. Omdat deze richtlijn slechts vanaf 250 kilometer van kracht is, zijn er bijvoorbeeld veel landen waar deze richtlijn niet geldt. Cyprus, Malta en ook Luxemburg kennen geen rechten, evenmin als enkele andere lidstaten die helemaal geen buslijnen van meer dan 250 kilometer hebben. Vrij verkeer van personen, goederen en diensten is een kernwaarde van Europa. Nu zijn het vooral de passagiers met een kleine beurs die geen bescherming genieten, omdat er zelfs enkele lidstaten zijn die helemaal geen passagiersrechten hebben. Dat is de reden dat wij ons van stemming onthouden hebben. Enerzijds zijn er enige positieve aspecten, maar er zijn ook veel negatieve aspecten. Dat is de reden voor deze onthouding.</p>
    </intervention>
    <intervention id="2-162-000" speaker_id="4462" name="Clemente MASTELLA" is_mep="True" mode="spoken" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, de bedoeling van het voorstel voor een verordening dat de Commissie in 2008 indiende was om in de hele EU nieuwe rechten te creëren inzake de bescherming van passagiers die vergelijkbaar waren met de bescherming die bestond voor andere transportmodi, en om te zorgen voor een gelijk speelveld voor vervoerders uit verschillende lidstaten en voor de diverse transportmodi. Er zijn lange en moeilijke onderhandelingen met de Raad nodig geweest – inclusief een bemiddelingsprocedure – om te komen tot de tekst waar we vandaag over stemmen.</p>
      <p sl="it">De uiteindelijke tekst kan worden beschouwd als een zeer bevredigend en evenwichtig compromis, omdat de rechten van de passagiers worden gegarandeerd zonder dat de vervoerders, die – dat mogen we niet vergeten – voor het merendeel bestaan uit kleine en middelgrote ondernemingen, zwaar worden belast.</p>
      <p sl="it">We beschouwen het resultaat van de bemiddelingsprocedure als een succes voor het Europees Parlement, aangezien een aantal van onze belangrijkste punten in de tekst zijn opgenomen, namelijk het toepassingsgebied, de basisrechten van de passagiers los van de afstand, de vrijstellingen, en, tot slot, toereikende vergoedingen, bijstand of terugbetalingen bij ongevallen of in geval van annuleringen en vertragingen.</p>
    </intervention>
    <intervention id="2-163-000" speaker_id="97020" name="Guido MILANA" is_mep="True" mode="spoken" nationality="Italy" birth_date="02-03-1954" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, we staan aan het begin van een seizoen van nieuwe rechten, rechten die wijder verspreid hadden moeten zijn. We moeten ons ervan bewust zijn dat deze maatregel de rechten van de zwakkeren, personen met een handicap, bejaarden en personen met beperkte mobiliteit bij afstanden van onder de 250 kilometer links laat liggen.</p>
      <p sl="it">Hoewel het klopt dat normen van gelijke kwaliteit zijn vastgesteld, is het ook zo dat de uitsluiting van lokaal transport de aantallen passagiers sterk beperkt. De uitvoering in de komende vier jaar zal de sector in staat stellen zich beter voor te bereiden, maar we moeten goed opletten bij de samenstelling van de handhavingsinstanties.</p>
      <p sl="it">Het resultaat van dit werk kan worden beschouwd als een succes voor het Parlement en is een positief teken van aandacht voor de behoeften van de bevolking. Maar een compromis betekent altijd een gemiddelde – waarbij in dit geval naar beneden is afgerond, vergeleken bij wat het Parlement eigenlijk wilde. In wezen hebben wij laten zien dat we behoeften vertegenwoordigen, terwijl de Raad heeft aangetoond alleen aan belangen te denken.</p>
    </intervention>
    <intervention id="2-164-000" speaker_id="97131" name="Giommaria UGGIAS" is_mep="True" mode="spoken" nationality="Italy" birth_date="29-03-1961" birth_place="Villanova Monteleone" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, ik wil de heer Cancian feliciteren met het uitstekende werk dat hij heeft verricht met de voltooiing van deze maatregel.</p>
      <p sl="it">Ik hoop dat de heer Mastella begrijpt dat ik het niet met hem eens ben dat deze maatregel een overwinning voor onze burgers betekent. We kunnen niet heen om het feit dat de burgers alleen beschermd worden op het moment dat ze met de tram of de autobus de grens van 250 kilometer overschrijden. Zoals mevrouw Gesine Meissner al heeft opgemerkt zijn er binnen de EU hele staten waarvan de burgers worden buitengesloten uit deze regeling, namelijk Cyprus, Luxemburg en Malta. Waarom worden hun rechten niet beschermd?</p>
      <p sl="it">Om deze redenen heeft mijn fractie zich onthouden van stemming. We hebben niet tegen gestemd, omdat enkele belangrijke rechten wel beschermd worden, zoals die van personen met een handicap of van personen met beperkte mobiliteit. Daarom hebben wij ons onthouden van stemming. Maar voor de rest dringen wij erop aan om zo spoedig mogelijk op dit onderwerp terug te komen, om de rechten van de burgers werkelijk te beschermen.</p>
    </intervention>
    <intervention id="2-165-000" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Mevrouw de Voorzitter, allereerst wil ik zeggen dat het zeer goed en belangrijk is dat wij ons met de rechten van onze burgers bezighouden. Steeds als er over rechten wordt gesproken, moeten wij beseffen dat daar ook plichten aan verbonden zijn en er dus geen rechten zonder plichten zijn.</p>
      <p sl="fi">Er is veel goeds en positiefs aan het verslag over de rechten van autobus- en touringcarpassagiers. Wij moeten ook beseffen dat in heel Europa autobus- en touringcarondernemingen enorm van elkaar verschillen. Bijvoorbeeld in Finland zijn veel kleine familiebedrijven en wij moeten ons afvragen of wij deze kleine ondernemingen moeten blijven belasten met nieuwe kosten en verplichtingen, omdat zij met veel pijn en moeite hun bedrijven rendabel proberen te maken.</p>
      <p sl="fi">Ik kan zeggen dat wij in deze kwestie op verschillende manieren flexibiliteit hebben getoond en dat er rekening is gehouden met de rechten van verschillende passagiers. Het rekening houden met gehandicapten biedt een duidelijke meerwaarde. Het is zeer belangrijk dat wij ervoor zorgen dat personen met een handicap en personen met een beperkte mobiliteit beter in staat zijn te reizen en te bewegen en dat er meer rekening wordt gehouden met hun behoeften. Dit is een goede zaak, maar, zoals ik al eerder zei, is het enigszins tegenstrijdig, want als wij het over rechten en plichten hebben, dan is het ook belangrijk dat wij ervoor zorgen dat de kosten niet te hoog worden voor de kleine ondernemingen in het autobus- en touringcarvervoer.</p>
    </intervention>
    <intervention id="2-166-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Mevrouw de Voorzitter, ik heb voor deze verordening gestemd, hoewel ik vind dat deze beslist niet ver genoeg gaat. Toch is het een begin en soms nemen we in dit Parlement en in de EU nu eenmaal alleen babystapjes. Dat is wat we vandaag hebben gedaan.</p>
      <p sl="en">Het is ongelukkig dat sommige lidstaten buiten deze verordening vallen en ook dat zij alleen geldt voor ritten van meer dan 250 kilometer. Ik zou zeker de voorkeur hebben gegeven aan de insteek van mijn fractie, waarbij de rechten van passagiers ook zouden hebben gegolden voor veel kortere reizen. Wel verheugt het mij om te constateren dat bepaalde basisrechten in de verordening van toepassing zijn op passagiers die over kortere afstanden reizen. Die rechten hebben met name betrekking op personen met een handicap of met beperkte mobiliteit. Sommige van deze rechten betreffen non-discriminatie bij de toegang tot vervoer en opleidingen in verband met handicaps voor personeel van touringcars en autobussen.</p>
      <p sl="en">Helaas geldt voor de lidstaten een afwijkingsperiode van maximaal tien jaar en hoewel kleine ondernemingen inderdaad voldoende tijd moeten krijgen om aan de verordening te voldoen, wil ik de lidstaten vragen en aanmoedigen om de naleving van deze verordening op zo kort mogelijke termijn te trachten te waarborgen.</p>
    </intervention>
    <intervention id="2-167-000" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">Mevrouw de Voorzitter, ik ben een groot voorstander van passagiersrechten en in het bijzonder van meer rechten voor gehandicapten.</p>
      <p sl="en">Ik ben niet bijzonder gelukkig met het bereikte compromis. Ik zou, in tegenstelling tot mijn collega, de voorkeur hebben gegeven aan een drempel van 200 kilometer, omdat Ierland daardoor de plattelandsgebieden van mijn kiesdistrict ontheffing had kunnen verlenen. Ik denk aan delen van North en West Donegal, Mayo en ook Galway. De meeste plattelandsgebieden vallen buiten de limiet van 250 kilometer. Het niveau van de nagestreefde rechten is in termen van schadevergoeding onevenredig hoog voor het soort dienstverlening dat in plattelandsgebieden wordt geboden.</p>
      <p sl="en">Ik wil ook wijzen op de kosten, voornamelijk verzekeringskosten, die bepaalde busmaatschappijen zouden kunnen doen besluiten de markt te verlaten. In veel gevallen is er geen alternatief voor de beschikbare openbaarvervoerdiensten.</p>
      <p sl="en">We moeten natuurlijk het vandaag genomen besluit aanvaarden en hopen dat de afwijkingsperiode degenen die buiten de limiet van 250 kilometer vallen de gelegenheid biedt om zich aan te passen.</p>
      <p sl="en">Kortom, hoewel ik het in beginsel met de maatregel eens ben, heb ik mij om voornoemde redenen van stemming moeten onthouden.</p>
    </intervention>
    <intervention id="2-168-000" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">Mevrouw de Voorzitter, jaarlijks maken meer dan 70 miljoen passagiers in Europa gebruik van autobus- en touringcarvervoer. Het is hoog tijd dat er een richtlijn van kracht wordt die net als in het vervoer per vliegtuig, trein of boot de rechten van passagiers beschermt. De passagiers krijgen twaalf basisrechten die gelden voor alle vervoersafstanden. Daarnaast krijgen zij voor afstanden van meer dan 250 kilometer recht op compensatie bij vertraging, hulp bij ongelukken of overlijden, schadevergoeding bij het verlies of de beschadiging van bagage en betere informatie. Vooral voor kleine lidstaten is de grens van 250 kilometer echter aan de hoge kant. Ik waardeer het dat passagiers met een beperkte mobiliteit recht krijgen op speciale hulp, zoals dat nu al geldt in het vliegvervoer. Ik zal zeker voorstander zijn van de invoering van een gemeenschappelijke verordening die de al bestaande verordeningen betreffende passagiersrechten in de verschillende vormen van vervoer samenbundelt, wat het hele systeem van passagiersrechten aanzienlijk overzichtelijker zal maken.</p>
    </intervention>
    <intervention id="2-169-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Mevrouw de Voorzitter, voor de rechten van passagiers in het autobus- en touringcarvervoer, waarvan in Europa veel gebruik wordt gemaakt, is behoefte aan een duidelijk rechtskader, zoals al bestaat voor het vervoer per vliegtuig, trein of boot. Ik vind de definitieve tekst van voorliggende verordening een acceptabel compromis. Ik ben zeer verheugd over de goedkeuring van de twaalf basisrechten voor alle passagiers in deze vormen van vervoer, onafhankelijk van de afstand. Ik ben groot voorstander van de erkenning en inachtneming van de speciale behoeften van gehandicapten en personen met een mobiliteitsbeperking. De waarborging van hun recht op schadevergoeding voor het verlies van of schade aan een rolstoel of andere mobiliteitshulpmiddelen en de professionele opleiding van autobus- en touringcarpersoneel voor het vervoer van gehandicapten zijn belangrijke middelen in de strijd tegen de discriminatie en sociale uitsluiting van deze mensen.</p>
    </intervention>
    <intervention id="2-170-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mevrouw de Voorzitter, ik heb voor het verslag gestemd, omdat dit duidelijk tot een verbetering van de huidige situatie leidt. We hebben een evenwichtige oplossing weten te bereiken, waarbij de rechten van de buspassagiers worden beschermd en toch het bestaan van kleine en middelgrote ondernemers wordt gewaarborgd. De verordening is van toepassing op reizen vanaf 250 kilometer en buspassagiers hebben nu ook recht op schadevergoeding bij annulering van reizen, bij overboeking of vertraging van meer dan twee uur. Juist busbedrijven zijn vaak kleine en middelgrote ondernemingen die door overdreven schadevergoedingsaanspraken aan de rand van een faillissement kunnen worden gebracht. Op dit punt hebben we succes kunnen boeken, zodat schadevergoedingen niet de pan uit kunnen rijzen. Wat de afstand van 250 kilometer betreft, is het overigens nooit verboden om een nieuwe wetgeving van kracht te laten worden en dan te bekijken waar deze eventueel nog kan worden verbeterd.</p>
    </intervention>
    <intervention id="2-171-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Mevrouw de Voorzitter, allereerst wil ik de rapporteur, Antonio Cancian feliciteren. Het document dat we vandaag hebben goedgekeurd is namelijk een zeer goed en evenwichtig compromis. De rechten van de passagiers worden beschermd zonder extra lasten op te leggen aan de autobusexploitanten, meestal kleine en middelgrote bedrijven. En de EU-burger kan zich beter beschermd voelen. De overeenkomst voorziet ook in betere reisomstandigheden voor personen met een handicap en personen met beperkte mobiliteit. Bovendien zijn de regels voor schadevergoeding en bijstand heel duidelijk uiteengezet.</p>
      <p sl="lt">Ik denk dat het de reisomstandigheden van onze burgers aanzienlijk verbetert en bij ongevallen en andere onvoorziene situaties meer juridische duidelijkheid schept.</p>
    </intervention>
    <intervention id="2-172-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, mijn felicitaties gaan uit naar de heer Cancian voor het uitstekende werk dat hij heeft verricht, en in het bijzonder voor het goede resultaat dat is bereikt in de bemiddelingsprocedure met de Raad. Het bereikte compromis is een belangrijke stap voorwaarts in de bescherming van de rechten van de passagier, zowel op het gebied van de tenuitvoerlegging van de richtlijn als om de liefst twaalf basisrechten die het voorstel bevat.</p>
      <p sl="it">In het voorstel is rekening gehouden met de rechten en behoeften van personen met een handicap of met beperkte mobiliteit, met een bijzondere focus op niet-discriminerende toegang tot transport, recht op een vergoeding bij verlies van of schade aan mobiliteitshulpmiddelen, indiening en behandeling van klachten, opleiding van het personeel van autobussen en touringcars met betrekking tot de gehandicaptenproblematiek en informatie die moet worden verstrekt tijdens de reis.</p>
      <p sl="it">Met de uiteindelijke tekst is de rapporteur er daarnaast ook in geslaagd de rechten van de passagiers te garanderen zonder daarbij de vervoerders te belasten, voornamelijk kleine en middelgrote ondernemingen, die een te zware last niet zouden kunnen torsen.</p>
    </intervention>
    <intervention id="2-173-000" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Mevrouw de Voorzitter, hoewel ik erken dat er vele positieve aspecten aan dit verslag zitten – en ik voorstander ben van het recht van gehandicapten op toegang tot vervoer en schadevergoeding – geloof ik dat dergelijke regelingen moeten worden opgezet door de nationale overheden.</p>
      <p sl="en">Ik geloof verder dat de financiële gevolgen van het voorstel voor veel transportondernemers niet te dragen zijn. Dit Parlement moet bedenken dat veel touringcarbedrijven particuliere ondernemingen zijn, betrekkelijk klein zijn en onder toenemende financiële druk staan als gevolg van de enorme stijging van de brandstofprijzen die zij de afgelopen twaalf tot achttien maanden hebben meegemaakt. Voor veel particuliere bedrijven zullen extra kosten, net als voor openbaarvervoerbedrijven, slechts tot twee dingen leiden: duurdere kaartjes voor de klanten en inkrimping van het lijnennet. Sterker nog, ze zullen veel vrijwilligersorganisaties – die veel van de vervoerregelingen voor personen met een handicap uitvoeren – tot sluiting dwingen.</p>
    </intervention>
    <intervention id="2-174-000" speaker_id="96810" name="Carlo FIDANZA" is_mep="True" mode="spoken" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Mijnheer de Voorzitter, de weg naar de stemming over dit verslag was lang, dus ik schaar mij achter de complimenten die mijn collega's al hebben gegeven aan de heer Cancian, die deze weg op bijzonder vastberaden wijze heeft afgelegd. Alle transportmodi hebben nu eindelijk een eigen verordening voor de rechten van de passagiers. Naar mijn mening is de volgende stap de uitwerking van een enkele tekst die alle verschillende regelgevingen verenigt.</p>
      <p sl="it">Het toepassingsgebied is redelijk, ook al hadden we het op andere gronden behandeld, maar het is zeker positief dat op twee na alle Europese landen erin zijn opgenomen, net als het feit dat veel van de artikelen ook verplicht zijn bij minder dan 250 kilometer en dat andere vergoedingen zijn opgegeven.</p>
      <p sl="it">In het debat van vanochtend hebben enkele collega's beweerd dat niet voorzien wordt in een toereikende bescherming voor passagiers met een beperkte mobiliteit, maar dit is gelukkig door de laatste interventies ontkracht. Deze bescherming is zelfs een grote stap voorwaarts voor de beschaafdheid van dit compromis, en daar kunnen we trots op zijn.</p>
    </intervention>
    <intervention id="2-175-000" speaker_id="26829" name="Siiri OVIIR" is_mep="True" mode="spoken" nationality="Estonia" birth_date="03-11-1947" birth_place="Tallinn" p_group="Group of the Alliance of Liberals and Democrats for Europe" m_state="EE">
      <p sl="et">Mevrouw de Voorzitter, ik heb tegen dit document gestemd, omdat de huidige wet geen gelijke behandeling van passagiers waarborgt. Er wordt geen vergelijking gemaakt met andere vormen van vervoer en tussen passagiers van verschillende landen. Op die manier blijft een aantal kleine lidstaten van de Europese Unie buiten de reikwijdte van de regulering. In een aantal andere lidstaten functioneert de wet alleen gedeeltelijk.</p>
      <p sl="et">Het probleem met betrekking tot grensoverschrijdend busvervoer is ook nog niet opgelost. Vooral mensen met een laag inkomen en jongeren, met inbegrip van studenten en schoolkinderen, maken van de bus gebruik. Het is daarom onaanvaardbaar om de tenuitvoerlegging uit te stellen.</p>
    </intervention>
    <intervention id="2-177-000" speaker_id="23785" name="Andrzej GRZYB" is_mep="True" mode="spoken" nationality="Poland" birth_date="23-08-1956" birth_place="Siedlików" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, er is tussen de voorstellen van de Commissie, de Commissie industrie, onderzoek en energie en de Commissie milieubeheer, volksgezondheid en voedselveiligheid van het Europees Parlement een compromis bereikt op het gebied van bedrijfsvoertuigen en de emissienorm voor dit soort voertuigen, dat deze norm over een periode van 10 jaar zal verlagen van 203 gram per kilometer tot 147 gram. De nieuwe emissienorm is aanvaardbaar voor fabrikanten en gebruikers en is belangrijk vanuit het oogpunt van de kosten die de gebruiker zal dragen als gevolg van de prijsstijging van deze voertuigen. Deze groep gebruikers bestaat voornamelijk uit kleine en middelgrote ondernemingen, ambachtslieden en familiebedrijven, en tijdens deze zitting hebben we het net gehad over instrumenten van de Europese Unie die kleine en middelgrote ondernemingen financieel moeten steunen. Een van de uitgangspunten is een beperking van de obstakels voor de ontwikkeling van kleine en middelgrote ondernemingen. We hopen dat de stijging van de kosten van dit lichte wagenpark door de beperking van emissie en de stijging van hun productiekosten niet een van de belangrijkste obstakels zal worden. In 2014 zullen we de mogelijkheid hebben om te controleren of de uitgangspunten van deze regeling met succes zijn ingevoerd.</p>
    </intervention>
    <intervention id="2-178-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mevrouw de Voorzitter, het Europees Parlement is erin geslaagd een ambitieuze doelstelling voor de lange termijn erdoor te krijgen, ondanks tegenstand van de Raad en Commissie, waardoor de CO2-uitstoot van bestelbussen tot het jaar 2020 tot maximaal 147 gram per gereden kilometer beperkt blijft. Deze ambitieuze en toch realistische grenswaarde kan door middel van innovatieve milieutechnologie worden bereikt. De voertuigen worden duidelijk schoner, maar blijven betaalbaar voor de kleine en middelgrote bedrijven die er gebruik van maken. Dat was voor ons van groot belang, want het klimaat is er helemaal niet bij gebaat, als de nieuwe voertuigen onbetaalbaar blijven en de oude voertuigen onze straten en daarmee vooral het milieu blijven belasten. Ik ben blij dat we vandaag over dit voorstel moesten stemmen en dat het met zo'n grote meerderheid is aangenomen.</p>
    </intervention>
    <intervention id="2-179-000" speaker_id="96949" name="Vicky FORD" is_mep="True" mode="spoken" nationality="United Kingdom" birth_date="21-09-1967" birth_place="Omagh" p_group="European Conservatives and Reformists Group" m_state="GB">
      <p sl="en">Mevrouw de Voorzitter, we hebben zojuist gestemd over een verslag met als titel 'Emissienormen voor nieuwe lichte bedrijfsvoertuigen'. Zoals bij veel EU-wetgeving het geval is, is dat een wijdlopige titel voor een echt probleem. Laat ik een vertaling geven: lichte bedrijfsvoertuigen zijn natuurlijk bestelbusje en emissienormen slaan op de uitstoot van brandstof die afhankelijk is van de gebruikte brandstof.</p>
      <p sl="en">We hebben allemaal de benzineprijzen aan de pomp zien stijgen, maar voor eenmanszaken van aannemers, loodgieters en timmerlui is het gebruik van hun busje een bedrijfskritische kostenpost. Zij willen zuinige voertuigen en zuinig brandstofverbruik is altijd een belangrijk element in hun aankoopbeslissing geweest.</p>
      <p sl="en">Bij de assemblagelijn van de fabriek van General Motors in Luton, in mijn kiesdistrict, heb ik verder gezien dat de noodzakelijke innovatie daarvandaan komt, van de fabrieksvloer.</p>
      <p sl="en">Sommigen denken dat doelen worden bereikt alleen omdat ze in dit Huis voor Europa zijn vastgesteld. De werkelijkheid is echter dat het bereiken van die doelen inhoudt dat er innovatie komt, in de vorm van bestelbusjes of iets anders, en dat die innovatie voortkomt uit de vraag van consumenten en de vernieuwingen van fabrikanten, niet simpelweg uit Europese wetgeving.</p>
    </intervention>
    <intervention id="2-180-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Mevrouw de Voorzitter, ik had dit debat graag willen bijwonen, maar ik had andere vergaderingen. Dus ik wil u bedanken voor het feit dat u mij de kans geeft om nu enkele woorden te spreken.</p>
      <p sl="en">In de 2020-strategie hebben we vooral veel nadruk gelegd op duurzame energiebronnen, en terecht. Maar even belangrijk voor het bereiken van onze doelen is energie-efficiëntie, vooral in verband met motorvoertuigen, zowel personen- als bedrijfsauto's.</p>
      <p sl="en">Bedrijfsauto's zijn elke dag op de weg en leggen enorme afstanden af. Met een richtlijn als deze kunnen we de naleving van de 2020-strategie met betrekking tot brandstofefficiëntie bevorderen doordat ontwerpers worden gedwongen zuiniger motoren te maken. En ondanks de wellicht hoge kosten op korte termijn zullen de besparingen in termen van gereden kilometers per liter, en ten gunste van het milieu, gigantisch zijn.</p>
    </intervention>
    <intervention id="2-183-000" speaker_id="4462" name="Clemente MASTELLA" is_mep="True" mode="spoken" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, de Raad heeft een voorstel ingediend voor een besluit houdende machtiging om nauwere samenwerking aan te gaan op het gebied van de instelling van eenheidsoctrooibescherming, omdat enkele lidstaten, waaronder Italië en Spanje, zich meermaals hebben uitgesproken tegen het voorziene vertaalsysteem, namelijk een drietalig systeem. Dit zou een discriminerend systeem zijn, aangezien het een overduidelijke schending zou zijn van het beginsel van gelijkheid van alle officiële talen van de Europese Unie.</p>
      <p sl="it">Ondanks de vele onderhandelingen die tot nu toe zijn gevoerd en de stemming van deze ochtend, lijkt een unanieme aanneming van de verordening niet mogelijk. Op juridisch en institutioneel vlak zou het echter gewenst zijn, of zijn geweest, het oordeel van het Hof van Justitie af te wachten, dat in de komende dagen wordt verwacht. Dat zou niet alleen verschillende technische aspecten van het eenvormige octrooisysteem kunnen verduidelijken, maar ook alle juridische gevolgen ervan kunnen benadrukken. Hiervoor is echter niet gekozen, en daarom heb ik tegengestemd.</p>
    </intervention>
    <intervention id="2-184-000" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="da">Mevrouw de Voorzitter, luisterend naar het debat hier in het Parlement over nauwere samenwerking op het gebied van een Europees eenheidsoctrooi kan ik een glimlach, een toegeeflijke glimlach, nauwelijks onderdrukken. Politici van bepaalde landen, die hun eigen taal de belangrijkste ter wereld vinden, hebben beweerd dat we de interne markt op dit gebied vernietigen door nauwere samenwerking aan te gaan. Dat is natuurlijk een absurde opvatting, aangezien we helemaal geen interne markt hebben wanneer het gaat om het eenheidsoctrooi. Het kost ongeveer tien keer meer om een octrooi te verkrijgen in de EU dan in de Verenigde Staten en dat staat gelijk aan een jaarlijkse omzet van 250 miljoen euro voor onze bedrijven. Daarom is het goed dat we vandaag eindelijk in meerderheid voor nauwere samenwerking hebben gestemd, zodat bepaalde landen niet langer dwars kunnen liggen. Genoeg is genoeg! We hebben ons doel nog niet bereikt, maar vandaag hebben we in één dag al meer bereikt dan we in de afgelopen tien jaar hebben gedaan.</p>
    </intervention>
    <intervention id="2-185-000" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Mevrouw de Voorzitter, al meer dan twintig jaar voeren we op Europees niveau discussies over de instelling van een eenheidsoctrooibescherming. Het huidige systeem voor registratie van octrooien is zeer ingewikkeld en in tegenstelling tot het Amerikaanse systeem tijdrovend en duur. Daardoor is het voor Europese ondernemers volledig nutteloos. Octrooien spelen een belangrijke rol bij de ontwikkeling en groei van een moderne economie en bij de ondersteuning van wetenschappelijk onderzoek. Aangezien de concurrentie op de wereldmarkten steeds sterker wordt, kunnen we ons niet permitteren om nog langer met beslissingen in deze kwestie te wachten. De werkzaamheden ter verwezenlijking van een interne markt voor octrooien moeten daarom worden geïntensiveerd. Maar hoewel we dit idee moeten ondersteunen, mogen we niet vergeten dat veel onderwerpen controversieel zijn, bijvoorbeeld de taalkwestie. Er moet er daarom absoluut naar worden gestreefd om discriminatie van de kleinere, minder bevolkte en vaak armere lidstaten tegen te gaan.</p>
    </intervention>
    <intervention id="2-186-000" speaker_id="97197" name="Alfredo PALLONE" is_mep="True" mode="spoken" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, in de huidige markt moeten onze ondernemingen op mondiaal niveau concurreren. De gedachte achter de hervorming van de taalregeling voor het octrooi, zoals aangekondigd door de Commissie, is dat de vertaalkosten moeten worden verminderd om op de markten te kunnen concurreren, en dan vooral op de Aziatische markt, waarop we concurrentie ondervinden van de Verenigde Staten.</p>
      <p sl="it">Ik vraag me daarom af of het niet efficiënter zou zijn om het octrooi slechts in één taal te verlenen. Dat zou onze ondernemingen echt helpen om op de mondiale markt te concurreren. Verder is het welbekend dat in Europa twee rechtssystemen bestaan, met verschillende kenmerken en regels. Ik denk dat het wenselijker zou zijn geweest om die dichter bij elkaar te brengen.</p>
      <p sl="it">Tot slot is het aangaan van een nauwere samenwerking niet alleen tegen de geest van de Europese Unie, maar brengt dit ook schade toe aan de interne markt, die op die manier onderworpen zal zijn aan geografische segmentatie en verstoring door onderlinge concurrentie tussen de lidstaten, waardoor sommige staten het er zonder twijfel slechter af zullen brengen dan anderen.</p>
    </intervention>
    <intervention id="2-187-000" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mevrouw de Voorzitter, hoewel ik aan de ene kant blij ben dat Europa er na jaren in is geslaagd de beschikking te krijgen over een belangrijk instrument als het octrooi, dat de Europese Unie eindelijk in staat zal stellen om gelijkwaardig te concurreren met andere territoriale organisaties, moet ik aan de andere kant tot mijn spijt constateren dat het behalen van dit resultaat ten koste is gegaan van andere realiteiten, zoals die van Italië, dat altijd achter versterking van de rol van de Europese Unie heeft gestaan.</p>
      <p sl="it">De beslissing om het octrooi in slechts een van de drie werktalen van het Europees Octrooibureau te verlenen zal ongelijkheid creëren tussen Italiaanse ondernemingen en ondernemingen uit landen die deel uitmaken van de voorgestelde taalregeling. Ik wil u eraan herinneren dat ik enkele maanden geleden een vraag heb ingediend aan de Commissie ter verdediging van het gebruik van het Italiaans. In de tussentijd hebben vijfentwintig van de zevenentwintig landen zich aangepast, wat de reden is voor mijn onthouding van stemming.</p>
    </intervention>
    <intervention id="2-188-000" speaker_id="23785" name="Andrzej GRZYB" is_mep="True" mode="spoken" nationality="Poland" birth_date="23-08-1956" birth_place="Siedlików" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, de bestaande oplossingen voor octrooibescherming in de Europese Unie en in de lidstaten waren tot nu toe voor niemand bevredigend. De instelling van een eenheidsoctrooibescherming is daarom niet alleen noodzakelijk voor de economieën van onze lidstaten, maar ook voor de hele Unie. Het nieuwe systeem moet in het bijzonder wetenschappelijk onderzoek en innovatie stimuleren. De instelling van een relatief eenvoudig systeem, gebaseerd op een gestandaardiseerde vorm – en hierover bestaat al controverse – met drie talen, terwijl er sprake was van één taal of meerdere talen, met vertaling naar de moedertaal van de aanvrager, is een belangrijke stap vooruit.</p>
      <p sl="pl">Dit zal bijzonder belangrijk zijn voor kleine en middelgrote ondernemingen. Velen van hen beschikken niet over voldoende financiële middelen om octrooien aan te vragen. Ik hoop dat dit een belangrijke stap is om deze groep kleine en middelgrote ondernemers te stimuleren, die vaak met de term sleeping innovators worden aangeduid. We discussiëren er vaak over, in het bijzonder in de Commissie industrie, onderzoek en energie, hoe we ook deze groep ondernemers kunnen aanzetten om innovaties in te voeren en hun eigen uitvindingen te patenteren. We willen dat deze nieuwe regeling niet alleen kleine en middelgrote ondernemingen stimuleert, maar ook gepatenteerde uitvindingen in de Europese Unie beter beschermt.</p>
    </intervention>
    <intervention id="2-189-000" speaker_id="101580" name="Constance LE GRIP" is_mep="True" mode="spoken" nationality="France" birth_date="14-11-1960" birth_place="Chatou" p_group="Group of the European People's Party (Christian Democrats)" m_state="FR">
      <p sl="fr">Mevrouw de Voorzitter, ik heb voor het verslag van onze collega, de heer Lehne, gestemd waarmee het Europees Parlement goedkeuring geeft voor nauwere samenwerking voor de invoering van een eenheidsoctrooi in de Europese Unie. Eindelijk, zou ik willen zeggen. Twintig jaar is er gestreden om tot een resultaat te komen, tot een beginpunt van waaruit concreet actie kan worden ondernomen ten behoeve van het Europese bedrijfsleven, zowel kleine en middelgrote ondernemingen als de grote ondernemingen, die al zo lang op dit instrument zaten te wachten dat zeer belangrijk is voor hun concurrentievermogen en hun ontwikkeling.</p>
      <p sl="fr">Door zijn goedkeuring te geven aan deze nauwere samenwerking, geeft het Europees Parlement volledig blijk van het belang dat het hecht aan deze bijzondere procedure voor nauwere samenwerking. En ik wijs erop dat dit de tweede keer is dat deze procedure wordt toegepast. Tegelijkertijd geeft het Parlement hiermee een zeer positief en zeer concreet signaal af voor de innovatie en het concurrentievermogen van onze bedrijven. Zoals al eerder is gezegd, sluiten vijfentwintig van de zevenentwintig lidstaten zich aan bij deze procedure voor nauwere samenwerking voor de instelling van een eenheidsoctrooi in de Europese Unie. Ik zal niet ontkennen dat een aantal van onze lidstaten nog steeds problemen zullen ondervinden, maar laten we verder gaan en het goede voorbeeld geven. Dat is wat het bedrijfsleven verwacht.</p>
    </intervention>
    <intervention id="2-190-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Mevrouw de Voorzitter, ik heb mij van stemming onthouden omdat ik denk dat het besluit om door nauwere samenwerking een eenheidsoctrooi in te voeren de zoveelste flater is van de Raad. Slechts negen lidstaten zijn het hierover eens geworden, en in het document zelf wordt erkend dat de doelstellingen niet binnen redelijke termijn zullen kunnen worden gehaald. Concurrentievermogen? Doeltreffendheid?</p>
      <p sl="es">Een uitspraak van het Hof van Justitie inzake de jurisdictie voor de regeling inzake het taalgebruik is overigens hangende. De Raad had een gemeenschappelijk standpunt moeten nastreven, en misschien had hij zich meer moeten inzetten voor het gebruik van één enkele taal, afgaande op het aantal registers en de taal die in de meeste daarvan gebruikt wordt, om ons concurrentievermogen in de globale werkelijkheid te verbeteren.</p>
      <p sl="es">Eens te meer heeft het nationale perspectief van de staten een verbrokkeld besluit opgeleverd zonder duidelijke criteria voor het gebruik van drie talen. Als we zulke maatregelen invoeren, schieten we nooit op met het consolideren van de Europese integratie.</p>
    </intervention>
    <intervention id="2-191-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Mevrouw de Voorzitter, als de Europese Unie haar concurrentievermogen wil verhogen en wereldleider wil zijn op het gebied van innovatie, moet er voldoende zorg worden besteed aan haar creatieve potentieel.</p>
      <p sl="sk">Het octrooisysteem in de Europese Unie vertoont echter veel gebreken die niet alleen de vorming van een eenheidsoctrooi in de weg staan maar ook de ontwikkeling van de interne markt, waardoor de rechtszekerheid van uitvinders en innovatieve bedrijven afneemt. Het voorzien in universele bescherming van uitvindingen in alle lidstaten door middel van een universele Europese procedure voor de toekenning van octrooien op grond van een universeel systeem van octrooirecht zou het ingewikkelde systeem beslist overzichtelijker maken en vooral de kosten voor kleine en middelgrote ondernemingen aanzienlijk verlagen. Die kosten zijn twee tot drie keer hoger dan bijvoorbeeld in de Verenigde Staten. Aangezien de pogingen om een universeel systeem voor octrooibescherming in de hele Europese Unie op te zetten niet aan de verwachtingen hebben voldaan en alle juridische voorwaarden voor de versterking van de samenwerking op het gebied van de vorming van een eenheidsoctrooi zijn vervuld, ben ik het ermee eens dat het Europees Parlement het voorstel heeft aangenomen.</p>
    </intervention>
    <intervention id="2-192-000" speaker_id="97131" name="Giommaria UGGIAS" is_mep="True" mode="spoken" nationality="Italy" birth_date="29-03-1961" birth_place="Villanova Monteleone" p_group="Group of the Alliance of Liberals and Democrats for Europe" m_state="IT">
      <p sl="it">Mevrouw de Voorzitter, toen een eeuw geleden het octrooi van Antonio Meucci niet door de Amerikaanse telefoonindustrie werd erkend, was dat niet vanwege het gebrek aan Engels of het gebruik van Italiaans. Er werd niet voldaan aan een andere eis: Meucci had niet genoeg geld om zijn octrooi voor nog een jaar te registreren.</p>
      <p sl="it">In dat licht bevinden wij ons op dit moment in een paradoxale situatie. Buiten de stemming om denk ik dat de aanneming van een octrooi in drie talen, waarvan het Italiaans is uitgesloten, een teken van zwakte is van onze regering, van haar onvermogen om haar stem te laten gelden in de Europese politiek, en van ons politieke systeem, wat vooral tot uiting komt op het gebied van onderzoek en innovatie.</p>
      <p sl="it">Wat dat betreft volstaat het te verwijzen naar de studie over concurrentievermogen die afgelopen december is gepubliceerd, waarin te zien is dat Italië de afgelopen jaren vier miljard euro heeft geschonken aan andere landen die onze onderzoekers werk hebben verschaft. Deze onderzoekers hebben ongetwijfeld geen behoefte meer aan het Italiaans, aangezien ze Engels, Frans en Duits hebben geleerd en alle middelen ter beschikking hebben om die octrooien in te dienen, ten koste van de Italiaanse productie.</p>
    </intervention>
    <intervention id="2-193-000" speaker_id="97193" name="Antonello ANTINORO" is_mep="True" mode="spoken" nationality="Italy" birth_date="03-08-1960" birth_place="Palermo" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, ik zal uitleggen waarom ik vandaag tegen het verslag heb gestemd. De instelling van het EU-octrooi zal zeker voordelig zijn voor het octrooistelsel in Europa, maar het resultaat zou vele malen beter zijn geweest als we anders te werk waren gegaan. Met een nauwere samenwerking zal naar mijn mening niets worden bereikt.</p>
      <p sl="it">De huidige procedure is slechts een volgende stap in de lange geschiedenis van de aanneming van het EU-octrooi, dat stamt uit het verre 1990 en waar slechts door twaalf van de lidstaten om is gevraagd.</p>
      <p sl="it">Ik heb tegen dit verslag gestemd omdat niet wordt voldaan aan de voorwaarde van laatste instantie, waarin wordt voorzien door artikel 20, lid 2 van het Verdrag. Met het voorstel van de Commissie wordt geen eenvormig octrooi ingesteld voor het hele grondgebied van de Europese Unie, zoals wordt vereist in artikel 118, en nauwere samenwerking zal een negatieve invloed hebben op de stabiliteit van de ondernemingen en op het vrije verkeer van kapitaal.</p>
      <p sl="it">Verder zou het politiek gezien veel eleganter en wenselijker zijn geweest om de beslissingen van het Hof van Justitie af te wachten, die zijn voorzien voor 8 maart aanstaande. Na deze beslissingen zullen we waarschijnlijk genoodzaakt zijn om ons standpunt te herzien.</p>
    </intervention>
    <intervention id="2-194-000" speaker_id="96864" name="David Maria SASSOLI" is_mep="True" mode="spoken" nationality="Italy" birth_date="30-05-1956" birth_place="Firenze" m_state="IT">
      <p sl="it">Mevrouw de Voorzitter, we hebben andermaal kunnen zien dat de Italiaanse regering niet in staat is het pro-Europese imago van Italië en het belang van zijn ondernemingen bij de aanneming van een Europees octrooi – een cruciaal onderwerp – te beschermen. 25 van de 27 lidstaten en de overgrote meerderheid van het Parlement staan achter dit voorstel, dat het octrooi reguleert en van invloed is op de meest innovatieve ondernemingen en op de ondernemingen die het meest zijn gericht op de internationale markten.</p>
      <p sl="it">Door zichzelf van deze beslissing uit te sluiten, stelt Italië zijn ondernemingen bloot aan het risico dat ze onvoldoende beschermd zullen zijn in Europa en de rest van de wereld. De Italiaanse regering doet niets om de Italiaanse cultuur over de wereld te verspreiden, snijdt in de fondsen voor culturele instituten en schat de taal van het land dat het grootste culturele erfgoed ter wereld herbergt, niet op waarde. Het is dus verbazingwekkend dat die regering zich nu zo chauvinistisch opstelt als het om de Italiaanse taal gaat, terwijl onze ondernemingen er nota bene altijd om hebben gevraagd dat octrooien alleen in het Engels verleend worden, omdat dat tegenwoordig de voertaal is in de mondiale economie. Er is desalniettemin resultaat geboekt, door aan wie dat wil toe te staan het octrooi in de eigen taal aan te vragen.</p>
      <p sl="it">Mevrouw de Voorzitter, er was niets dat de heer Barnier verplichtte deze stemming erdoorheen te jagen voordat het Hof van Justitie zijn oordeel uitspreekt, hetgeen, zoals we weten, in de eerste maand van maart zal gebeuren. Dat oordeel zal voornamelijk betrekking hebben op twee belangrijke punten: het gebruik van de eigen taal bij de verdediging voor het Gemeenschapsoctrooigerecht, en de legitimiteit van dit Gemeenschapsoctrooigerecht. Dit zijn belangrijke kwesties, zoals we heel goed weten, die voor het nemen van elke andere beslissing opgelost dienen te worden. Daarom heeft de afvaardiging van de Italiaanse Democratische Partij (PD) zich onthouden van stemming.</p>
    </intervention>
    <intervention id="2-195-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mevrouw de Voorzitter, dit voorstel is zeker niet volmaakt en moet misschien zelfs worden herzien als gevolg van de uitspraak van het Hof van Justitie over een paar weken. Toch geloof ik dat het een stap in de goede richting is en daarom heb ik het gesteund.</p>
      <p sl="en">Ik heb hier in het Europees Parlement een aantal studiebijeenkomsten in verband met innovatie bijgewoond. General Electric heeft in de hele Europese Unie enquêtes gehouden waaruit blijkt dat de meeste mensen geloven dat vooruitgang na de recessie alleen mogelijk is door innovatie. Innovatie betekent onderzoek, ontwikkeling en nieuwe producten. Nieuwe producten moeten worden geoctrooieerd en hoe makkelijker dat kan, hoe beter. We moeten proberen te streven naar een systeem voor de hele Europese Unie dat net zo eenvoudig en kosteneffectief is als dat van de Verenigde Staten.</p>
      <p sl="en">We zijn daar nog ver van verwijderd, maar toch proberen we in elk geval die richting in te slaan. Daarom heb ik voor de voorstellen van vandaag gestemd.</p>
    </intervention>
    <intervention id="2-196-000" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Ik heb mij onthouden van stemming over het verslag Lehne, niet omdat ik bezwaar heb tegen het ontstaan van een Europese eenheidsoctrooibescherming, integendeel. De ondernemingen in Vlaanderen zijn willen al lange tijd zo een regeling. De idee zelf kan alleen maar toegejuicht worden, zeker als wij zien wat voor een dure en omslachtige procedure het vandaag is om een octrooi aan te vragen in alle lidstaten afzonderlijk.</p>
      <p sl="nl">Ik heb mij onthouden van stemming omdat er nog geen volledige duidelijkheid bestaat over de taalregeling. Het valt nu te bezien in hoeverre de ontwerpverordening van de Commissie tegemoetkomt aan de andere officiële talen dan het Engels, het Frans en het Duits. Ik ben en blijf in elk geval van mening dat het mogelijk zou moeten zijn om ook een dossier in te dienen in het Nederlands.</p>
    </intervention>
    <intervention id="2-198-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Mevrouw de Voorzitter, de codificatie van de eerder genoemde bepalingen in de geldende voorschriften en de eerder genoemde wijzigingen zullen de wetsvoorschriften aangaande radioactieve besmetting van levensmiddelen beslist overzichtelijker maken.</p>
      <p sl="sk">Ik vind echter dat we in verband met de inwerkingtreding van het Verdrag van Lissabon de rechtsgrond voor de ontwerpresolutie moeten herbeoordelen, omdat daarin ook rekening moet worden gehouden met de nieuwe bevoegdheden van het Europees Parlement op het gebied van de bescherming van de volksgezondheid. In dit geval ben ik het ermee eens dat artikel 168, lid 4, onder b) van het Verdrag betreffende de werking van de Europese Unie een rechtsgrond voor het voorstel verleent, omdat het directe doel van de goedgekeurde maatregelen de bescherming van de volksgezondheid is, wat het geval is bij (ik citeer): "vaststelling van maximaal toelaatbare niveaus van besmetting van levensmiddelen en diervoeders".</p>
    </intervention>
    <intervention id="2-199-000" speaker_id="97131" name="Giommaria UGGIAS" is_mep="True" mode="spoken" nationality="Italy" birth_date="29-03-1961" birth_place="Villanova Monteleone" p_group="Group of the Alliance of Liberals and Democrats for Europe" m_state="IT">
      <p sl="it">Mevrouw de Voorzitter, ik sta achter een groot deel van de wijzigingsvoorstellen die zijn gedaan in deze tekst, waarin echter niets anders gebeurt dan het codificeren van eerdere wetgevingen over de maximaal toelaatbare niveaus van radioactieve besmetting van levensmiddelen en diervoeders.</p>
      <p sl="it">We vergeten en laten zo ongemerkt passeren dat het hier gaat om afval van nucleaire ongevallen. Daarom moeten we altijd op onze hoede blijven voor de risico's van kerncentrales en voor het feit dat die het gevolg zijn van de gebrekkige en giftige resultaten van wat men in bepaalde landen koppig blijft ontwikkelen. Het gaat hier dus om een verordening die ons allemaal moet oproepen tot een zo groot mogelijke waakzaamheid.</p>
      <p sl="it">Ik ben echter van mening dat we meer kunnen doen om onmiddellijke kennisgeving verplicht te stellen, waardoor alle risicofactoren gezamenlijk zouden kunnen worden aangepakt. Daarnaast zou op deze meldingsplicht naar de autoriteiten in het geval van noodsituaties geen enkele uitzondering mogen bestaan.</p>
    </intervention>
    <intervention id="2-200-000" speaker_id="23785" name="Andrzej GRZYB" is_mep="True" mode="spoken" nationality="Poland" birth_date="23-08-1956" birth_place="Siedlików" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, de regelgeving die levensmiddelen tegen radioactieve besmetting moet beschermen, is tot stand gekomen na het ongeval in de kerncentrale van Tsjernobyl. Dit is een heel belangrijk en tegelijk ook moeilijk thema, in het bijzonder vanuit het oogpunt van de volksgezondheid. De tenuitvoerlegging van het Verdrag van Lissabon betekent dat bepaalde wetgeving moet worden geactualiseerd, waaronder deze, zelfs als er tussen de Europese Commissie en het Parlement onenigheid bestaat over de rechtsgrond. Het Parlement verwijst naar artikel 168, lid 4 van het Verdrag van Lissabon, terwijl de Commissie naar artikel 31 van het Euratom-Verdrag verwijst. De noodzaak om de consument te beschermen moet nogmaals worden benadrukt, maar het is ook noodzakelijk om de landbouwers te beschermen, die een vergoeding zouden moeten krijgen voor de verliezen die ze na een ongeval lijden. Het debat maakte ook duidelijk dat er zeer verschillend gedacht wordt over de mogelijke gevaren, met inbegrip van het niveau van straling als gevolg van een nucleair ongeval of straling uit natuurlijke bronnen. Er moet ook op worden gewezen dat er steeds meer landbouwproducten en levensmiddelen naar de Europese markt worden geïmporteerd vanuit verschillende werelddelen, omdat de normen inzake volksgezondheid, met inbegrip van de normen ter bescherming van levensmiddelen tegen radioactieve besmetting, moeten worden gerespecteerd.</p>
    </intervention>
    <intervention id="2-201-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, in het voorstel tot codificatie van een drietal verordeningen uit de periode 1987-1990 tot vaststelling van niveaus van radioactieve besmetting na een nucleair ongeval of bij stralingsgevaar geeft de invoeging van een nieuwe overweging de mogelijkheid om alsnog een reeds bestaande bepaling te motiveren, en om nader te motiveren waarom de Raad het recht zou moeten hebben om rechtstreeks de bevoegdheid uit te oefenen om een verordening vast te stellen met het oog op de tijdige bekrachtiging van de maatregelen die de Commissie heeft voorgesteld.</p>
      <p sl="it">Ik ben het eens met rapporteur Belet dat de overweging niet los kan worden gezien van het artikel waarop zij betrekking heeft. In het licht van de nieuwe regels waarin het Verdrag van Lissabon voorziet is het echter noodzakelijk te verduidelijken of deze uitleg een toereikende motivering biedt voor het voorbehoud van een uitvoerende bevoegdheid door de Raad en of deze aan de Raad gedelegeerde uitvoeringsbevoegdheid als zodanig naar behoren is afgebakend en ingekaderd.</p>
      <p sl="it">Het belang van de burgers bij een doeltreffende beheersing van situaties na een ongeluk moet worden gegarandeerd. De maatregelen die daarvoor bedoeld zijn, omvatten onder meer het stroomlijnen van de procedure in geval van stralingsgevaar, het geven van een duidelijke toezichthoudende rol aan de Commissie en tegelijkertijd het duidelijker aangeven welk regime voor haar handelingen geldt.</p>
    </intervention>
    <intervention id="2-203-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik ben het eens met het standpunt van de rapporteur dat voor het sluiten van deze overeenkomst de instemming van het Parlement noodzakelijk is. De overeenkomst bevat immers nieuwe bepalingen in overeenstemming met de doelstellingen van de Unie voor ontwikkelingssamenwerking krachtens artikel 208 van het Verdrag betreffende de werking van de Europese Unie. Aan de andere kant meen ik dat de aanpak van de overeenkomst in overdreven mate bepaald is door overwegingen in verband met handel, economie en vrijhandel ten koste van een steviger ontwikkelingsaanpak. Ik stel de nieuwe bepalingen inzake armoedebestrijding, doeltreffendheid van de hulp, millenniumontwikkelingsdoelstellingen en de band tussen migratie en ontwikkeling die in de overeenkomst zullen worden opgenomen, op prijs. Ik hecht echter mijn goedkeuring aan het onderhavige voorstel, daar de betrekkingen en de handel met Zuid-Afrika voor beide partijen essentieel zijn.</p>
    </intervention>
    <intervention id="2-204-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ik heb vóór dit document gestemd, omdat het belangrijke wijzigingen bevat. Het is toe te juichen dat ontwapening een essentieel bestanddeel van de overeenkomst wordt, of concreter gesteld: dat samenwerking in ontwapenings- en non-proliferatieaangelegenheden nu een essentieel onderdeel van de overeenkomst is, op voet van gelijkheid met de democratische principes, de rechten van de mens en de rechtsstaat. Dit zijn heel belangrijke regels die kunnen bijdragen tot vrede, veiligheid in de regio en respect voor mensenrechten en democratische ontwikkeling. De overeenkomst vermeldt ook de doeltreffendheid van de hulpverlening als een oogmerk van de ontwikkelingsamenwerking, samen met prioriteit voor beleidsvormen die vooral in de strijd tegen de armoede de millenniumdoelstellingen voor de ontwikkeling helpen bereiken.</p>
      <p sl="lt">Het dient gezegd dat de uitbreiding van de samenwerking tot al die nieuwe terreinen in het perspectief van de ontwikkeling van Zuid-Afrika duidelijk de verdienste is van de herziene overeenkomst – een uitbreiding die trouwens in de oorspronkelijke overeenkomst van 1999 als eenvoudige mogelijkheid aanwezig was, maar door beide partijen gewenst werd. Het is bovendien belangrijk de meeste aandacht aan commerciële, economische en vrijhandelsoverwegingen te schenken, die moeten bijdragen tot een regionale economische ontwikkeling.</p>
    </intervention>
    <intervention id="2-205-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Deze herziene overeenkomst bevat een aantal wijzigingen, met name wat betreft de ontwikkeling van democratische principes en samenwerking op het gebied van ontwapening en non-proliferatie van massavernietigingswapens. Ik verwelkom het initiatief om voorrang te geven aan de maatregelen die bijdragen aan de millenniumdoelstellingen voor ontwikkeling (MDG's), namelijk strategieën om de armoede terug te dringen, verbetering van levens- en arbeidsomstandigheden en werkgelegenheid. Ik ben van mening dat er een uitgebreide politieke dialoog moet plaatsvinden op het gebied van terrorismebestrijding, witwassen van geld, financiering van terreur en georganiseerde misdaad, en de strijd tegen fabricatie, verhandeling en verwerving van wapens. Daarnaast ben ik van mening dat we ook het accent moeten leggen op het ontwikkelen van de samenwerking voor versterking van de sectoren onderwijs en gezondheidszorg. Om deze redenen heb ik voor dit verslag gestemd.</p>
    </intervention>
    <intervention id="2-205-250" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Zuid-Afrika is een land dat op alle terreinen volop in ontwikkeling is en waarmee de Europese Unie een bevoorrechte relatie wil onderhouden. Naar aanleiding van de positieve aanbeveling van de Commissie ontwikkelingssamenwerking en het positieve advies van de Commissie internationale handel heb ik mijn steun gegeven voor de sluiting van deze overeenkomst die onze samenwerking met dit land zal versterken.</p>
    </intervention>
    <intervention id="2-205-500" speaker_id="96849" name="Alain CADEC" is_mep="True" mode="written" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">Ik heb voor de herziening van de samenwerkingsovereenkomst tussen de EU en Zuid-Afrika, zoals gewijzigd in 2009, gestemd omdat het de samenwerking tussen de Europese Unie en Zuid-Afrika een nieuwe dimensie geeft. De oorspronkelijke overeenkomst van 1999 voorzag in samenwerking op het gebied van handel en ondersteuning van Zuid-Afrika in zijn economische en sociale overgang, economische integratie van het land in zuidelijk Afrika en ontwikkelingssamenwerking. De overeenkomst wordt vandaag op de volgende terreinen uitgebreid: de strijd tegen armoede, de doeltreffendheid van de hulpverlening, de millenniumdoelstellingen voor ontwikkeling, de strijd ten behoeve van de veiligheid, de strijd tegen massavernietigingswapens en de strijd tegen het terrorisme. Dit zijn allemaal terreinen voor strategische samenwerking die volgens mij belangrijk zijn gezien de actieve samenwerking tussen de Europese Unie en Zuid-Afrika en de invloed die deze zal hebben in de regio zuidelijk Afrika.</p>
    </intervention>
    <intervention id="2-205-750" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik ben verheugd over deze nieuwe overeenkomst die tot doel heeft de bilaterale samenwerking op een aantal terreinen te versterken. Hierbij wijs ik op het belang van de rechten van het kind, gendergelijkheid, bestrijding van geweld tegen vrouwen, samenwerking op het gebied van milieu (met name bij de bestrijding van klimaatverandering), culturele samenwerking, samenwerking bij de strijd tegen drugs en het witwassen van kapitaal en samenwerking op het vlak van gezondheidzorg (vooral in de strijd tegen aids). De relatie tussen samenwerking en ontwikkeling moet strategieën omvatten voor: armoedebestrijding, verbetering van levens- en arbeidsomstandigheden en het scheppen van banen; de participatie van migranten bij de ontwikkeling van hun land van herkomst; en samenwerking om capaciteiten te versterken, met name op het vlak van gezondheidszorg en onderwijs, teneinde de negatieve effecten van de braindrain voor de duurzame ontwikkeling van Zuid-Afrika te compenseren. Ik juich de verbreding van onze samenwerking op al deze terreinen toe. Voorts ben ik verheugd over de nieuwe ontwikkelingsbepalingen in deze herziene overeenkomst, met name bepalingen betreffende armoedebestrijding, doeltreffendheid van de hulp, millenniumontwikkelingsdoelstellingen en de onderlinge verbinding van migratie en ontwikkeling.</p>
    </intervention>
    <intervention id="2-206-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor deze aanbeveling gestemd aangezien erin gepleit wordt voor de toepassing van nieuwe bepalingen inzake ontwikkeling in de overeenkomst. Het is belangrijk te zorgen voor een doeltreffende begeleiding van de overeenkomst door de Europese autoriteiten, zoals voorzien in het Verdrag van Lissabon. Op die manier kunnen de doelstellingen voor het verminderen en uitroeien van de armoede in Zuid-Afrika worden gehaald.</p>
    </intervention>
    <intervention id="2-207-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Zuid-Afrika heeft sinds het einde van de apartheid internationale belangstelling, steun en respect mogen genieten voor de wijze waarop het land, ondanks moeilijkheden en tegenslagen, erin is geslaagd een vrij vreedzame overgang te bewerkstelligen van een regime gebaseerd op overheersing naar een democratie met algemeen kiesrecht. Als we deze overgang in herinnering roepen kunnen we niet heen om de inspirerende persoon van Nelson Mandela met zijn waardigheid, vriendelijkheid en verzoeningsgezindheid, die tot op de dag van vandaag positieve effecten heeft voor het land.</p>
      <p sl="pt">Als we vanuit geopolitiek en geostrategisch oogpunt naar het Afrikaanse continent kijken kunnen we niet om Zuid-Afrika heen. Het is een voorbeeld voor andere Afrikaanse landen die zich nog niet hebben weten te bevrijden van de dictatuur die hen onderdrukt en hun ontwikkeling beperkt. De Europese Unie heeft er alle belang bij haar banden met Zuid-Afrika verder aan te halen en met dat land partnerschappen te sluiten die in beider voordeel zijn. Daarom steun ik de herziening van de overeenkomst inzake handel, ontwikkeling en samenwerking tussen de Europese Unie en Zuid-Afrika.</p>
    </intervention>
    <intervention id="2-208-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Na de ondertekening op 11 oktober 1999 in Pretoria is de eerste overeenkomt over handel en ontwikkelingssamenwerking tussen de Europese Gemeenschap en haar lidstaten en de Republiek Zuid-Afrika op 1 mei 2004 voor onbepaalde tijd van kracht geworden. In de overeenkomst is echter een clausule opgenomen die bepaalt dat de overeenkomt binnen vijf jaar na inwerkingtreding moet worden herzien.</p>
      <p sl="pt">Daarom juich ik deze aanbeveling toe, die een eind maakt aan een lang onderhandelingsproces dat gestart was na de ondertekening van de herziene overeenkomst op 11 september 2009 in Kleinmond. In vergelijking met de eerste overeenkomst bevat de nieuwe tekst aanzienlijke wijzigingen, onder meer ontwapening en non-proliferatie van massavernietigingswapens, armoedebestrijding door te voldoen aan de millenniumontwikkelingsdoelstellingen en nog vele andere belangrijke wijzigingen.</p>
      <p sl="pt">Ofschoon ik het eens ben met de rapporteur dat er voorrang is gegeven aan handelskwesties ten koste van een ontwikkelingsaanpak, heb ik voor deze aanbeveling gestemd. Ik ben me er namelijk van bewust dat de overeenkomst weer een stap vooruit is van de EU op het gebied van ontwikkelingssamenwerking en dat daarmee de verwezenlijking van het doel om op termijn de armoede uit te roeien dichterbij komt.</p>
    </intervention>
    <intervention id="2-209-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Dit voorstel tot wijziging van de overeenkomst inzake handel, ontwikkeling en samenwerking (TDC-overeenkomst) heeft tot doel een compleet budget voor ontwikkelingshulp vast te stellen. Het voorstel moet geanalyseerd worden in het licht van de inspanningen van de EU om Zuid-Afrika te brengen tot de ondertekening van een economische partnerschapsovereenkomst (EPA), in een poging kritiek en legitiem verzet tegen zowel de huidige TDC-overeenkomst als tegen de visie van de EU op EPA's te overwinnen. De TDC-overeenkomst heeft de economische asymmetrie tussen de twee partijen ten gunste van de EU – die haar uitvoer naar Zuid-Afrika zag groeien – versterkt. Het EU-beleid van "liberalisering van het goederen-, diensten- en kapitaalverkeer" is duidelijk mislukt.</p>
      <p sl="pt">De verscherping van de economische en financiële crisis van het kapitalisme heeft dat duidelijk gemaakt. In plaats van wederzijdse hulp en wederkerigheid bevordert deze overeenkomst concurrentie. Er wordt een vorm van arbeidsdeling opgelegd die inhoudt dat Zuid-Afrika landbouwproducten exporteert en de EU industrieproducten. De grootmachten van de EU en hun economische belangengroepen zijn als vanouds de begunstigden. De gevolgen van dat beleid zijn zichtbaar, niet alleen voor ontwikkelingslanden maar ook voor EU-lidstaten als Portugal: verzwakking van de productieve sectoren, grotere afhankelijkheid van het buitenland, werkloosheid, armoede, enzovoort.</p>
    </intervention>
    <intervention id="2-209-125" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb vóór dit document gestemd want de gereviseerde overeenkomst bevat enkele interessante wijzigingen ten opzichte van de oorspronkelijke tekst, vooral in verband met ontwikkeling: ontwapening wordt een essentieel bestanddeel van de overeenkomst, of concreter gesteld: samenwerking in ontwapenings- en non-proliferatieaangelegenheden is nu een essentieel onderdeel van de overeenkomst, op voet van gelijkheid met de democratische principes, de rechten van de mens en de rechtsstaat; de overeenkomst vermeldt ook de doeltreffendheid van de hulpverlening als een oogmerk van de ontwikkelingsamenwerking, samen met prioriteit voor beleidsvormen die vooral in de strijd tegen de armoede de millenniumdoelstellingen voor de ontwikkeling helpen bereiken. Ik ben het eens met steun voor het internationaal strafrechtelijk hof en zijn werkzaamheden om een einde aan rechteloosheid te maken en het internationaal recht te laten eerbiedigen; er komt voortaan ook uitvoerige politieke dialoog voor samenwerking in het migratiebeleid, en in dezelfde gedachtegang meer in het bijzonder over de verbindingen tussen samenwerking en ontwikkeling (wat niet beperkend omvat: strategieën om de armoede terug te dringen, verbetering van levens- en arbeidsomstandigheden, werkgelegenheid; deelname van migranten in de ontwikkeling van hun land van oorsprong; samenwerking voor uitbreiding van capaciteit, vooral in onderwijs en gezondheidszorg, om de negatieve weerslag van de uittocht van intellect op de duurzame ontwikkeling van Zuid-Afrika op te vangen; legale, snelle en goedkope legale middelen voor emigranten om geld naar hun thuisland te sturen. De belangrijkste aspecten zijn vrede en veiligheid in de regio, respect voor de rechten van de mens en democratische ontwikkeling, de strijd tegen armoede.</p>
    </intervention>
    <intervention id="2-209-250" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Ik ondersteun het afsluiten van de overeenkomst tussen de EU en Zuid-Afrika om de bilaterale samenwerking verder uit te breiden. Naast consolidering van de rechtsstaat worden ook belangrijke stappen gezet in de strijd tegen het terrorisme en de financiering daarvan en ter voorkoming van het gebruik van massavernietigingswapens. De overweldigende steun van het Europees Parlement voor deze overeenkomst zal leiden tot verbetering van de arbeidsomstandigheden en het gezondheidsstelsel en tot terugdringing van de armoede in Zuid-Afrika.</p>
    </intervention>
    <intervention id="2-209-500" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">De vrijhandelsovereenkomst tussen de Europese Unie en Zuid-Afrika, die in oktober 1999 in Pretoria is ondertekend, is in 2004 in werking getreden, met een clausule voor een herziening binnen vijf jaar na deze inwerkingtreding. Vandaag, zeven jaar na de ratificatie van de overeenkomst, heeft het Europees Parlement zijn mening kunnen geven over de onderhandelingen die door de Commissie zijn gevoerd, op basis van instructies van de Raad. De tekst die wij ter beoordeling kregen, en waar ik vóór heb gestemd, gaat vooral over de ontwikkeling van Zuid-Afrika. Het voornaamste doel ervan is de inzet van beide partijen voor definitieve uitbanning van het probleem van armoede, en het serieus bijdragen aan het behalen van de millenniumdoelstellingen voor ontwikkeling. Dit kan echter alleen gebeuren als Zuid-Afrika zelf ook actie onderneemt, met een serieus ontwapeningsbeleid, wat wordt gezien als de echte basis van het project voor de ontwikkeling van het land.</p>
    </intervention>
    <intervention id="2-210-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ben verheugd over deze overeenkomst tussen de EU en Zuid-Afrika, waarin nieuwe ontwikkelingsvoorwaarden zijn vastgelegd, in het bijzonder ten aanzien van de armoedebestrijding, de doeltreffendheid van hulp en de millenniumdoelstellingen. Zuid-Afrika is een belangrijke partner in de handels- en ontwikkelingsbetrekkingen.</p>
    </intervention>
    <intervention id="2-211-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Deze overeenkomst wordt gesloten binnen een bijzondere context waar de rapporteur aan voorbij lijkt te gaan. De Europese Commissie oefent een ongekende druk uit op de landen van zuidelijk Afrika, en met name Zuid-Afrika, om rampzalige economische partnerschapsovereenkomsten te kunnen sluiten. De verwijzing naar de economische partnerschapsovereenkomsten en het feit dat wordt vermeld dat alle onderhandelingen over handelszaken zijn opgeschort ten gunste van deze overeenkomsten zijn een duidelijk voorbeeld van deze chantage. Ik stem tegen dit verslag omdat het de ontwerpovereenkomst van de Commissie-Barroso goedkeurt in plaats van verwerpt.</p>
    </intervention>
    <intervention id="2-211-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Een eerste overeenkomst over handel en ontwikkelingssamenwerking tussen de Europese Gemeenschap en haar lidstaten en de Republiek Zuid-Afrika is op 11 oktober 1999 in Pretoria ondertekend en per 1 mei 2004 voor onbepaalde tijd van kracht geworden. Volgens de herzieningsclausule moet de overeenkomst binnen vijf jaar na inwerkingtreding worden herzien. De inwerkingtreding van het Verdrag van Lissabon vereist dat de nieuwe overeenkomst formeel wordt goedgekeurd, zodat de EU alle rechten en plichten kan uitoefenen die eerder werden uitgeoefend door de Europese Gemeenschap.</p>
      <p sl="pt">De herziene overeenkomst is in 2009 in Kleinmond ondertekend en brengt een aantal belangrijke wijzigingen in de oorspronkelijke overeenkomst aan wat ontwikkeling betreft: ontwapening, democratische principes, de mensenrechten en de rechtsstaat, samenwerking bij ontwapening en non-proliferatie van massavernietigingswapens.</p>
      <p sl="pt">Daarom heb ik voor de aanbeveling gestemd.</p>
    </intervention>
    <intervention id="2-211-750" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Ik heb mij in dezen onthouden van stemming omdat: (1) de Republiek Zuid-Afrika enorme natuurlijke hulpbronnen bezit en voldoende in staat is om haar eigen problemen op te lossen, (2) de corruptie in Zuid-Afrika zo groot is dat de schaduweconomie meer dan 60 procent van de markt uitmaakt, (3) er landen zijn die hun problemen niet zelf kunnen oplossen, meer behoefte aan financiële steun van de EU hebben en in een uitzichtlozer situatie verkeren, en (4) de EU de Republiek Zuid-Afrika in een adviserende rol kan bijstaan.</p>
    </intervention>
    <intervention id="2-211-875" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ik heb gestemd voor de door mevrouw Joly voorgestelde tekst over de overeenkomst tussen de Europese Unie en de Republiek Zuid-Afrika, omdat er, in het licht van de nieuwe internationale situatie zoals die zich gedurende de laatste jaren heeft ontwikkeld, behoefte is aan een herziening van de handels-, ontwikkelings- en samenwerkingsovereenkomsten met Zuid-Afrika. Op het gebied van handel zijn de overeenkomsten gunstig voor de industrieën van beide partijen: Zuid-Afrika is een belangrijke handelspartner voor bijvoorbeeld Zuid-Italië, zowel voor cofinancieringsprojecten als voor de handel. Een ander doel van de herziening van de overeenkomsten is coördinatie in de strijd tegen terrorisme, ook gezien de inwerkingtreding van het Internationaal Strafhof, en het openen van een dialoog op basis van gedeelde waarden en belangen over onderwerpen als migratie, energie, ruimte, transport en veiligheid.</p>
    </intervention>
    <intervention id="2-211-937" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb gestemd voor de sluiting van de overeenkomst tussen de Europese Gemeenschap en haar lidstaten, enerzijds, en de Republiek Zuid-Afrika, anderzijds, tot wijzing van de overeenkomst inzake handel, ontwikkeling en samenwerking (TDC-overeenkomst). Sedert de inwerkingtreding van de TDC-overeenkomst, is de EU-handel in goederen met Zuid-Afrika gestaag toegenomen. De EU is Zuid-Afrika's belangrijkste handelspartner: in 2009 had circa 34 procent van de totale Zuid-Afrikaanse export de EU als bestemming, en was circa 35 procent van de totale Zuid-Afrikaanse import afkomstig uit de EU. Er is duidelijk sprake van evenwicht tussen invoer en uitvoer. Ik wil alleen stilstaan bij de wijze waarop de door Zuid-Afrika naar de EU uitgevoerde producten worden geproduceerd. Die producten dienen te voldoen aan dezelfde regels die gelden voor Europese producten in de overeenkomstige tak van nijverheid. De indicatoren laten een ontwikkeling zien waaruit blijkt dat de resultaten van de eerste overeenkomst die in 1999 werd ondertekend, nu al tastbaar zijn. Evenals de rapporteur wens ik dat de EU-doelstellingen op het gebied van ontwikkelingssamenwerking worden nageleefd. De belangrijkste doelstelling is de uitroeiing, op termijn, van de armoede.</p>
    </intervention>
    <intervention id="2-211-968" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik heb voor deze aanbeveling gestemd betreffende de herziening van de overeenkomst inzake handel, ontwikkeling en samenwerking tussen de Europese Gemeenschap en haar lidstaten en Zuid-Afrika. In vergelijking met de oorspronkelijke overeenkomst, die op 11 oktober 1999 in Pretoria werd ondertekend, is in de herziene overeenkomst, ondertekend in Kleinmond op 11 september 2009, de politieke dialoog tussen de partners uitgebreid naar belangrijke terreinen als de strijd tegen massavernietigingswapens en terrorisme en de versterking van de ontwikkelingssamenwerking, met speciale nadruk op armoedebestrijding in het kader van de realisering van de millenniumontwikkelingsdoelstellingen. Ik ben dan ook van mening dat de aangebrachte wijzigingen moeten worden toegejuicht.</p>
    </intervention>
    <intervention id="2-212-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Het Parlement stemt in met het sluiten van de overeenkomst en verzoekt de nieuwe ontwikkelingsbepalingen in de overeenkomst en de nieuwe samenwerkingsafspraken waarin wordt voorzien, volledig toe te passen en na de tenuitvoerlegging nauwgezet toe te zien op de overeenkomst met het oog op artikel 208 van het Verdrag betreffende de werking van de Europese Unie, dat wil zeggen overeenkomstig de doelen van de Unie met betrekking tot ontwikkelingssamenwerking, waarmee de Unie rekening moet houden in alle beleidsmaatregelen die zij uitvoert die van invloed zijn op ontwikkelingslanden, met als primair oogmerk de vermindering en op lange termijn de uitroeiing van armoede.</p>
    </intervention>
    <intervention id="2-213-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik heb gestemd voor deze aanbeveling omdat ik het volledig eens ben met de inhoud ervan, in het bijzonder met de wens om de bilaterale samenwerking tussen de Europese Unie en de Republiek Zuid-Afrika uit te breiden. Aangezien het hier een overeenkomst van vooral economische en handelsaard betreft, steunt de aangepaste tekst de economische en sociale overgang van Zuid-Afrika, en bevordert het de regionale samenwerking en de economische integratie van de republiek in de mondiale economie.</p>
      <p sl="it">Ook vanuit mijn institutionele taken beschouw ik de versterking van de politieke dialoog met dit land als een prioriteit, vooral als het gaat om zaken waar de landen in Afrika, het Caribisch gebied en de Stille Oceaan (ACS-landen) specifieke belangen bij hebben. Ik ben het in het bijzonder eens met de keuze om een groot deel van de 980 miljoen euro die de EU voor de periode 2007-2013 ter beschikking heeft gesteld te besteden aan het scheppen van nieuwe werkgelegenheid, en aan de financiering van de aanleg in Zuid-Afrika van de benodigde infrastructuur voor basisvoorzieningen voor wat betreft gezondheid en veiligheid. Door deze doelstellingen na te streven in nauwe samenwerking met het maatschappelijk middenveld volgen we vastberaden het pad naar het behalen van de millenniumdoelstellingen voor ontwikkeling en plaatsen we de uitbanning van honger en alle andere vormen van armoede boven iedere andere doelstelling.</p>
    </intervention>
    <intervention id="2-213-500" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor deze overeenkomst gestemd omdat zij zal leiden tot verbetering van de handels- en ontwikkelingsbetrekkingen van Europa met Zuid-Afrika, die van cruciaal belang zijn voor zuidelijk Afrika en voor ons.</p>
    </intervention>
    <intervention id="2-214-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">De eerste overeenkomst inzake handel, ontwikkeling en samenwerking tussen de Europese Gemeenschap en haar lidstaten en Zuid-Afrika is in 1999 ondertekend en in 2004 van kracht geworden. Die eerste overeenkomst had een uitgesproken economisch karakter, was gericht op liberalisering en liet weinig ruimte voor ontwikkeling. De herziene overeenkomst is in 2009 ondertekend en introduceert belangrijke wijzingen voor het ontwikkelingsbeleid: samenwerking bij ontwapening en non-proliferatie van massavernietigingswapens, het principe van de rechtsstaat en mensenrechten, de doeltreffendheid van de hulp, vooral wat betreft armoedebestrijding, en de realisering van de millenniumdoelstellingen.</p>
      <p sl="pt">Er zijn nieuwe terreinen toegevoegd teneinde de samenwerking te versterken: bestrijding van terrorisme en georganiseerde misdaad, voorkomen van activiteiten van huurlingen, strijd tegen de fabricatie, verhandeling en verwerving van kleine en lichte wapens in opvallend grote aantallen en samenwerking bij migratie. Ik juich de goedkeuring van deze overeenkomst met een strategische partner van de Europese Unie toe, evenals de institutionalisering van niet-statelijke actoren als partners voor samenwerking die in aanmerking kunnen komen voor financiële steun.</p>
    </intervention>
    <intervention id="2-215-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik steun de aanbeveling van het Europees Parlement tot wijziging van de bepalingen van de Overeenkomst inzake handel, ontwikkeling en samenwerking op het gebied van recht, vrijheid en veiligheid. Indien we vorderingen in de verwezenlijking van de millenniumdoelstellingen willen maken, acht ik de invoering van een resultaatgerichte aanpak in de ontwikkelingssamenwerking belangrijk en noodzakelijk. De prioritaire doelstelling arbeidsplaatsen te creëren, heeft betrekking op het belangrijkste probleem in de economische ontwikkeling van Zuid-Afrika. Al jaren wordt er gevraagd om een concept voor de ontwikkeling van kleine en middelgrote ondernemingen in dat land. De EU, de voornaamste handelspartner van het land, kan waardevolle steun bieden in het economische en sociale transformatieproces.</p>
    </intervention>
    <intervention id="2-216-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ik heb gestemd voor de aanbeveling van mevrouw Joly betreffende de wijziging van de overeenkomst tussen de Europese Unie en de Republiek Zuid-Afrika uit 2004.</p>
      <p sl="it">Het doel van de wijziging is om verdere liberalisering in bepaalde sectoren mogelijk te maken en om de overeenkomst aan te passen aan de veranderde internationale verhoudingen. Ik vind het belangrijk te benadrukken dat met deze wijziging de basis wordt gelegd voor een betere en sterkere dialoog tussen de EU en Zuid-Afrika over belangrijke thema's als migratie, de benutting van energiebronnen en veiligheid.</p>
    </intervention>
    <intervention id="2-218-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Daar de vier overeenkomsten in het Commissievoorstel de mogelijkheid bieden de bijdrage van de EER-EVA-staten aan de vermindering van de economische en sociale verschillen binnen de Europese Economische Ruimte (EER) te vergroten, heb ik mijn goedkeuring gehecht aan dit verslag.</p>
      <p sl="pt">We dienen de overeenkomsten tussen de EU, IJsland, Liechtenstein en Noorwegen en tussen de EU en Noorwegen met nadruk te noemen. Het gaat hierbij om twee financiële mechanismen voor de periode 2009-2014 die voorzien in een pakket van in totaal 1,8 miljard euro, bestaande uit een verhoging van het financieel mechanisme van de EER met 31 procent en een verhoging van het financieel mechanisme van Noorwegen met 22 procent, vergeleken met de voorgaande periode. De gelden worden ter beschikking gesteld van IJsland, de 12 jongste lidstaten, alsmede Portugal, Spanje en Griekenland, en zullen een bijdrage leveren aan het herstel van een aantal Europese economieën die door de crisis het meest zijn verzwakt.</p>
    </intervention>
    <intervention id="2-218-000" speaker_id="96951" name="Diane DODDS" is_mep="True" mode="written" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Ik heb tegen dit verslag gestemd omdat ik de gepastheid betwijfel van concessies aan IJsland ten aanzien van de invoer van visserijproducten in de EU als dat land vasthoudt aan zijn aanpak inzake het beheer van makreel, met alle negatieve gevolgen die deze waarschijnlijk heeft voor de diepzeevissers van de EU. De overeenkomst van 1994 staat IJsland, Liechtenstein en Noorwegen toe deel te nemen aan de interne markt van de EU zonder conventioneel EU-lidmaatschap. In ruil daarvoor zijn zij verplicht alle EU-wetgeving met betrekking tot de interne markt over te nemen, met uitzondering van de gedeelten die betrekking hebben op landbouw en visserij. IJsland kan visserijproducten tariefvrij uitvoeren naar de EU.</p>
      <p sl="en">Het is een bittere pil dat IJsland, nadat het schaamteloos het internationale beheer van het makreelbestand aan zijn laars heeft gelapt en in 2010 een verklaarde vangst van 100 000 ton heeft binnengehaald, de vrijheid heeft om zijn volledige makreelvangst naar de EU te exporteren. De visserijconcessies aan IJsland mogen dan niet zijn veranderd in de nieuwe overeenkomst, het gedrag van IJsland met betrekking tot het visserijbeheer is dat zeker wel. In dit licht betwijfel ik of deze overeenkomst moet worden bekrachtigd.</p>
    </intervention>
    <intervention id="2-219-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Met deze resolutie hecht het Europees Parlement zijn goedkeuring aan vier overeenkomsten tussen de Europese Unie en IJsland, Liechtenstein en Noorwegen. Het doel van de overeenkomsten is de bijdragen van deze landen aan de vermindering van de economische en sociale verschillen binnen de Europese Economische Ruimte opnieuw vast te leggen. In vergelijking met de voorgaande periode zijn de bijdragen verhoogd. Wat betreft de visserijconcessies is er geen sprake van grote veranderingen en komt het er eigenlijk op neer dat de overeenkomst voor de periode 2004-2009 verlengd is voor de periode 2009-2014. Het feit dat de voorstellen in de Commissie internationale handel en de Commissie visserij met eenparigheid van stemmen zijn goedgekeurd is een duidelijk bewijs van hun onomstreden karakter.</p>
    </intervention>
    <intervention id="2-221-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De Europese Commissie heeft het Europees Parlement vier overeenkomsten voorgesteld. Twee overeenkomsten betreffen financiële mechanismen voor de periode 2009-2014 en voorzien in een pakket van in totaal 1,8 miljard euro. Het gaat daarbij om een overeenkomst tussen de EU, IJsland, Liechtenstein en Noorwegen betreffende het financieel mechanisme van de Europese Economische Ruimte (EER) dat met 31 procent wordt verhoogd aan de ene kant en een overeenkomst tussen de EU en Noorwegen betreffende het financieel mechanisme van Noorwegen dat met 22 procent wordt verhoogd aan de andere kant. De twee andere overeenkomsten betreffen de visserijconcessies voor IJsland en Noorwegen voor de periode 2009-2014. Hier is sprake van een verlenging van de overeenkomsten voor de periode 2004-2009.</p>
      <p sl="pt">De concessies voor IJsland zijn ongewijzigd gebleven, terwijl de concessies voor Noorwegen een bescheiden uitbreiding vertonen. Op basis daarvan zal Noorwegen de doorvoerregeling, die op 30 april 2009 was verstreken, verlengen.</p>
      <p sl="pt">Daar de EER-gelden ter beschikking worden gesteld van de 12 jongste lidstaten, alsmede Portugal, Griekenland en Spanje, en onder meer milieu (klimaatverandering en hernieuwbare energie), maatschappelijke organisaties en bescherming van het cultureel erfgoed onder de te financieren sectoren vallen, heb ik voor dit voorstel gestemd.</p>
    </intervention>
    <intervention id="2-221-500" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Vandaag heeft het Parlement zijn goedkeuring gehecht aan de sluiting van deze overeenkomsten die een gevolg zijn van de Overeenkomst betreffende de Europese Economische Ruimte (EER) van 1994. Sindsdien dragen de EER-EVA-lidstaten bij aan de vermindering van economische en sociale verschillen binnen de EER, een doel dat wij natuurlijk op prijs stellen. De bijdragen worden steeds overeengekomen voor een periode van vijf jaar en de gelden voor de periode 2009-2014 zijn meer dan verdubbeld in vergelijking met de voorgaande periode.</p>
      <p sl="pt">De EER-gelden worden ter beschikking gesteld van de 12 jongste lidstaten, alsmede Griekenland, Portugal en Spanje, en kunnen worden gebruikt voor een aantal belangrijke sectoren, waaronder milieubescherming, menselijke en sociale ontwikkeling en de bescherming van het cultureel erfgoed. Gezien de uitbreidingen van de EU en de verslechtering van de sociale en economische situatie in vele lidstaten, zoals Portugal, vinden wij de verhoging van deze bedragen belangrijk.</p>
    </intervention>
    <intervention id="2-220-000" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">Als voorzitter van de delegatie van het Europees Parlement voor de betrekkingen met Zwitserland, IJsland en Noorwegen en in de Gemengde Parlementaire Commissie van de Europese Economische Ruimte verwelkom ik dit verslag. Het advies van de Commissie visserij over het verslag is door mij opgesteld.</p>
    </intervention>
    <intervention id="2-222-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik heb voor het verslag-Koppa over het financiële mechanisme met betrekking tot visserij gestemd. Toch betekent dit niet dat alles koek en ei is wat betreft visserijaangelegenheden in de EU-EER. De weigering van IJsland om met de EU en Noorwegen tot overeenstemming te komen over makreel is hoogst betreurenswaardig en ik verzoek alle partijen met klem om terug te keren naar de onderhandelingstafel.</p>
    </intervention>
    <intervention id="2-222-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb vóór dit document gestemd, want sinds de inwerkingtreding van de Overeenkomst betreffende de Europese Economische Ruimte (EER) in 1994 dragen de EER-EVA-staten (tegenwoordig IJsland, Liechtenstein en Noorwegen) bij aan de vermindering van economische en sociale verschillen binnen de EER. De meest recente periode van vijf jaar voor de financiële bijdragen van deze landen liep af in 2009 (1,467 miljard euro). Het huidige Commissievoorstel omvat vier overeenkomsten. Deze overeenkomsten voorzien in een pakket van in totaal 1,8 miljard euro, bestaande uit een verhoging van het financieel mechanisme van de EER met 31 procent en een verhoging van het financieel mechanisme van Noorwegen met 22 procent, vergeleken met de periode 2004-2009. Dit resultaat is in overeenstemming met de onderhandelingsrichtsnoeren van de Raad, waarin om een aanzienlijke verhoging van de middelen werd gevraagd. De EER-gelden worden ter beschikking gesteld van de twaalf jongste lidstaten, alsmede Griekenland, Portugal en Spanje. Prioritaire sectoren zijn milieubescherming, bestrijding van klimaatverandering en hernieuwbare energie, maatschappelijke organisaties, menselijke en sociale ontwikkeling en bescherming van het cultureel erfgoed. De gelden uit Noorwegen worden ter beschikking gesteld van de twaalf jongste lidstaten. Prioritaire sectoren zijn afvang en opslag van koolstofdioxide, groene industriële innovatie, onderzoek en wetenschap, menselijke en sociale ontwikkeling, justitie en binnenlandse zaken, bevordering van fatsoenlijk werk en driepartijenoverleg. Twee aanvullende protocollen betreffende bepaalde visserijconcessies voor IJsland en Noorwegen voor de periode 2009-2014. Deze protocollen voorzien in een verlenging van de protocollen voor 2004-2009 zonder wijziging van de concessies voor IJsland en met een relatief bescheiden uitbreiding van de concessies voor Noorwegen. Op basis daarvan zal Noorwegen de doorvoerregeling voor vis verlengen.</p>
    </intervention>
    <intervention id="2-222-500" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Ik steun de overeenkomst van de EU met IJsland, Liechtenstein en Noorwegen over voortzetting van het financieel mechanisme van de EER, omdat we allemaal zouden moeten streven naar een vermindering van de sociale en economische verschillen in de Europese Economische Ruimte. Het totale pakket van 1,8 miljard euro betekent ook een verhoging van 31 of 22 procent ten opzichte van de laatste periode van vijf jaar. Door de uitbreiding van de protocollen betreffende de visserijconcessies en de markttoegang worden belangrijke punten op het gebied van de aquacultuur voor de lange termijn geregeld.</p>
    </intervention>
    <intervention id="2-222-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Wij hebben vandaag gestemd voor enerzijds de door de Commissie voorgestelde overeenkomst betreffende een financieel mechanisme voor de Europese Unie, IJsland, Liechtenstein en Noorwegen voor de periode 2009-2014, en anderzijds een overeenkomst tussen de Europese Unie en Noorwegen. De overeenkomsten voorzien in een verhoging van het financieel mechanisme van de EER met betrekking tot milieubescherming, bestrijding van klimaatverandering en hernieuwbare energie, maatschappelijke organisaties, menselijke en sociale ontwikkeling en bescherming van het cultureel erfgoed. De overeenkomsten voorzien in een pakket van in totaal 1,8 miljard euro. De EER-gelden worden ter beschikking gesteld van de 12 jongste lidstaten, alsmede Griekenland, Portugal en Spanje. Ik heb voor gestemd, omdat ik van mening ben dat we moeten bouwen op economische samenwerking en niet mogen vergeten dat het welzijn van één lidstaat bijdraagt tot de economische groei van alle lidstaten, en daarmee tot verbetering van de levenskwaliteit van de 500 miljoen EU-burgers.</p>
    </intervention>
    <intervention id="2-223-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb mijn stem gegeven aan dit voorstel, dat een mogelijkheid biedt om de bijdrage van de EER- en EVA-staten aan de vermindering van de economische en sociale ongelijkheid in de Europese Economische Ruimte te versterken. Tot die tijd blijven de visserijconcessies voor IJsland ongewijzigd en worden die voor Noorwegen in bescheiden mate uitgebreid.</p>
    </intervention>
    <intervention id="2-223-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Deze overeenkomsten voorzien in een pakket van in totaal 1,8 miljard euro, bestaande uit een verhoging van het financieel mechanisme van de Europese Economische Ruimte (EER) met 31 procent en een verhoging van het financieel mechanisme van Noorwegen met 22 procent. De prioritaire sectoren voor het gebruik van de EER-gelden zijn milieubescherming, bestrijding van klimaatverandering en hernieuwbare energie, maatschappelijke organisaties en de bescherming van het cultureel erfgoed. De gelden uit Noorwegen zullen bij voorrang worden gebruikt voor afvang en opslag van koolstofdioxide, groene industriële innovatie, onderzoek en studiebeurzen, menselijke en sociale ontwikkeling, justitie en binnenlandse zaken, bevordering van fatsoenlijk werk en driepartijenoverleg.</p>
      <p sl="pt">De twee protocollen betreffende bepaalde visserijconcessies voor IJsland en Noorwegen voor de periode 2009-2014 voorzien in een verlenging van de protocollen voor 2004-2009 zonder wijziging van de concessies voor IJsland en met een relatief bescheiden uitbreiding van de concessies voor Noorwegen. Op basis daarvan zal Noorwegen de doorvoerregeling voor vis verlengen.</p>
    </intervention>
    <intervention id="2-223-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Dit verslag geeft het groene licht voor de verlenging van de overeenkomsten betreffende de Europese Economische Ruimte (EER). Sinds de inwerkingtreding van de Overeenkomst betreffende de EER in 1994 dragen de EER-EVA-staten (tegenwoordig IJsland, Liechtenstein en Noorwegen) bij aan de vermindering van de economische en sociale verschillen binnen de EER. Deze bijdragen worden steeds overeengekomen voor een periode van vijf jaar en nu dienen de overeenkomsten verlengd te worden voor de periode 2009-2014. Gelijktijdig met deze onderhandelingen, maar daarvan onafhankelijk, zijn er onderhandelingen gevoerd op basis van de herzieningsclausule in de twee bilaterale visserijprotocollen met IJsland en Noorwegen. Die onderhandelingen zijn op 18 december 2009 afgerond. Wat betreft het resultaat van de eerstgenoemde onderhandelingen dient er vooral gewezen te worden op de aanzienlijke verhoging van het financieel mechanisme, hoewel de positie van IJsland onveranderd is gezien de ernstige crisis die het land doormaakt. Wat betreft de overeenkomsten betreffende bepaalde visserijconcessies voor IJsland en Noorwegen voor de periode 2009-2014 ben ik het eens met het positief advies van de Commissie visserij, waarin gewezen wordt op de relatief bescheiden uitbreiding van de concessies voor Noorwegen. Op basis daarvan zal Noorwegen de doorvoerregeling voor vis, die op 30 april 2009 was verstreken, verlengen. Daarom heb ik voor dit verslag gestemd.</p>
    </intervention>
    <intervention id="2-223-875" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Sinds de inwerkingtreding van de Overeenkomst betreffende de Europese Economische Ruimte (EER) in 1994 dragen de EER-EVA-staten bij aan de vermindering van de economische en sociale verschillen binnen de EER. Deze bijdragen worden steeds overeengekomen voor een periode van vijf jaar. Nu gaat het om de bereikte overeenkomsten betreffende de financiële mechanismen voor de periode 2009-2014 en de verlenging van twee bilaterale protocollen met IJsland en Noorwegen betreffende visserijconcessies. In de protocollen zijn geen belangrijke wijzigingen opgenomen in vergelijking met de voorgaande periode, daar de concessies voor IJsland ongewijzigd zijn gebleven en de concessies voor Noorwegen slechts een bescheiden uitbreiding hebben ondergaan. De twee overeenkomsten betreffende financiële mechanismen voorzien in een aanzienlijke verhoging van de bijdragen van de EER-EVA-staten in vergelijking met de periode 2004-2009 en omvatten een pakket van in totaal 1,8 miljard euro, dat ter beschikking wordt gesteld van de 12 jongste lidstaten, alsmede Griekenland, Portugal en Spanje, voor de prioritaire financiering van belangrijke sectoren. Daaronder bevinden zich milieubescherming, bestrijding van klimaatverandering en hernieuwbare energie, menselijke en sociale ontwikkeling en de bescherming van het cultureel erfgoed. Daarom heb ik vóór gestemd.</p>
    </intervention>
    <intervention id="2-225-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit voorstel biedt een mogelijkheid om de bijdrage van de EER- en EVA-staten aan de vermindering van de economische en sociale ongelijkheid in de Europese Economische Ruimte te versterken, het financiële mechanisme aanmerkelijk te versterken tegenover ongewijzigde concessies voor IJsland en de concessies voor Noorwegen in bescheiden mate uit te breiden. Daarom heb ik de Commissie visserij voorgesteld om een positief advies uit te brengen over Commissievoorstel COM(2010) 234.</p>
    </intervention>
    <intervention id="2-224-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik heb steun gegeven aan deze aanbeveling, daar de EVA-staten hiermee een grotere bijdrage kunnen leveren tot de vermindering van de economische en sociale verschillen in de Europese Economische Ruimte. Tegelijkertijd blijven de visserijconcessies ongewijzigd voor IJsland, en worden deze licht uitgebreid voor Noorwegen.</p>
      <p sl="it">De twee overeenkomsten betreffende een financieel mechanisme voor de periode 2009-2014 tussen de EU, IJsland, Liechtenstein en Noorwegen, en tussen de EU en Noorwegen, voorzien in een pakket van in totaal 1,8 miljard euro, wat een aanzienlijke verhoging betekent ten opzichte van de periode 2004-2009. Ons rest nog een oplossing te vinden voor de meningsverschillen tussen de EU, IJsland en Noorwegen, over onderwerpen in verband met het beheer van dierlijk leven in zee, met name de walvissenjacht.</p>
    </intervention>
    <intervention id="2-224-500" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor deze overeenkomst gestemd, die de bijdrage van de EER- en EVA-staten aan de vermindering van de economische en sociale ongelijkheid in de Europese Economische Ruimte zal versterken.</p>
    </intervention>
    <intervention id="2-226-000" speaker_id="28221" name="Thomas ULMER" is_mep="True" mode="written" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">Ik heb ingestemd met de overeenkomst omdat hiermee een verdere logische stap op weg naar een geharmoniseerde samenwerking met de EVA-staten wordt gezet. Als ondervoorzitter van de delegatie ben ik verheugd dat we verder gaan in de richting van een geprivilegieerd partnerschap.</p>
    </intervention>
    <intervention id="2-227-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor deze aanbeveling gestemd aangezien met deze horizontale overeenkomst nationale beperkingen in de bestaande bilaterale overeenkomsten tussen de lidstaten en Brazilië weggenomen kunnen worden, wat ten goede komt aan alle Europese luchtvaartmaatschappijen. Bovendien zal deze overeenkomst een degelijke rechtsgrond vormen voor de luchtvaartrelaties van de EU met Brazilië, wat een belangrijke bijdrage zal leveren aan de versterking van de relaties van de EU met Brazilië in deze sector. Naar verwachting kan de overeenkomst een consumentensurplus (voordelen in termen van lagere tarieven) tot 460 miljoen euro genereren, positieve effecten voor de werkgelegenheid sorteren en nieuwe zakelijke mogelijkheden voor EU-luchtvaartmaatschappijen bieden.</p>
    </intervention>
    <intervention id="2-227-625" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Aangezien de Europese Unie over uitsluitende bevoegdheid beschikt met betrekking tot bepaalde aspecten van externe luchtdiensten, was het uit juridisch oogpunt noodzakelijk twaalf bilaterale overeenkomsten die gesloten zijn tussen de lidstaten en de Federale Republiek Brazilië te vervangen door overeenkomsten waarover is onderhandeld en die gesloten zijn met de Europese Unie. In vervolg op het mandaat dat de Raad in 2003 aan de Europese Unie had verleend, heeft de Europese Commissie onderhandeld over de overeenkomst waaraan ik vandaag mijn steun geef. Deze overeenkomst maakt de weg vrij voor een "algemene luchtdienstenovereenkomst met Brazilië (…) gebaseerd op een combinatie van geleidelijke openstelling van de binnenlandse markt en samenwerking en convergentie op regelgevingsgebied". Deze toekomstige overeenkomst zal zorgen voor een betere dienstverlening aan de reizigers en een versterking van de positie van de Europese luchtvaartmaatschappijen.</p>
    </intervention>
    <intervention id="2-227-750" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik ben van mening dat de overeenkomst tussen de Europese Unie en Brazilië inzake bepaalde aspecten van luchtdiensten een degelijke rechtsgrond biedt en een eerste belangrijke stap is richting versterkte luchtvaartrelaties tussen de EU en Brazilië. Ik ben van mening dat men met deze overeenkomst in staat zal zijn de samenwerking op het gebied van de luchtvaart verder te bevorderen en tot de onderhandeling over een algemene luchtvaartovereenkomst tussen Brazilië en de EU te komen.</p>
    </intervention>
    <intervention id="2-228-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor deze aanbeveling gestemd, daar de overeenkomst een belangrijke versterking betekent van de luchtvaartrelaties van de EU met Brazilië. Deze stap maakt het voor Brazilië en de EU mogelijk tot onderhandelingen te komen over een algemene luchtvaartovereenkomst.</p>
    </intervention>
    <intervention id="2-228-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De overeenkomst die we vandaag hebben goedgekeurd, is een belangrijke stap in de versterking van de luchtvaartrelaties tussen de EU en Brazilië. Naar verwachting kan deze overeenkomst een consumentensurplus (voordelen in termen van lagere tarieven) tot 460 miljoen euro genereren. Daarnaast zal de overeenkomst nieuwe zakelijke mogelijkheden voor EU-luchtvaartmaatschappijen bieden en voordelen hebben voor de reizigers tussen de EU en Brazilië. Gezien de speciale banden tussen Portugal en Brazilië, verheug ik me over de sluiting van deze overeenkomst. Europa en Brazilië kunnen zo nader tot elkaar worden gebracht, met alle economische, sociale en culturele voordelen die daaruit voortvloeien.</p>
    </intervention>
    <intervention id="2-229-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Met de inwerkingtreding van het Verdrag van Lissabon op 1 december 2009 zijn de bevoegdheden van verschillende Europese instellingen aanzienlijk uitgebreid, met name van het Europees Parlement. Onder de nieuwe omstandigheden is de goedkeuring van het Parlement vereist voor zaken die daarvoor niet tot de bevoegdheden van het Parlement behoorden. Ook deze internationale overeenkomst tussen de Europese Unie en de Federale Republiek Brazilië inzake luchtvaartdiensten behoort tot die categorie.</p>
      <p sl="pt">Deze overeenkomst werd op 14 juli 2010 ondertekend en vervangt een aantal bepalingen van de bilaterale overeenkomsten inzake luchtdiensten tussen 12 lidstaten en de Federale Republiek Brazilië door een bilaterale overeenkomst tussen de EU en de Federale Republiek Brazilië. Ik ben het eens met deze overeenkomst die een versterking betekent van de luchtvaartrelaties tussen de EU en Brazilië.</p>
    </intervention>
    <intervention id="2-230-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Net als bij eerdere overeenkomsten op dit terrein die het Parlement recentelijk heeft goedgekeurd, koesteren wij ook ten aanzien van dit voorstel serieuze twijfels aangaande de werkingssfeer en de mogelijke gevolgen van de overeenkomst. Daarbij moeten onze twijfels natuurlijk gezien worden tegen de achtergrond van de huidige omstandigheden waarin de burgerluchtvaart zich bevindt. Het gaat hier om een maatregel met duidelijke effecten voor de luchtvaartmaatschappijen, die om verschillende redenen een strategische sector vormen voor de bescherming van nationale belangen. Daar het bij deze overeenkomst om Brazilië gaat, verkrijgen onze zorgen nog een urgenter karakter. De bedoeling is duidelijk en de rapporteur verbergt die niet: het streven is een marktopening die "aanzienlijke nieuwe zakelijke mogelijkheden voor EU-luchtvaartmaatschappijen zal bieden".</p>
      <p sl="pt">We weten echter dat de beweerde totstandbrenging van gelijke voorwaarden voor de verschillende Europese luchtvaartmaatschappijen het huidige monopolistische concentratieproces in de sector in de hand werkt en de capaciteit van de lidstaten vermindert om op verschillende niveaus hun nationale luchtvaartmaatschappij, en dus hun legitieme belangen, te verdedigen. De voortdurend aangehaalde en onaantastbare "vrije concurrentie" wordt ten koste van alles verdedigd en is de pijler waarop dit initiatief is gestoeld. De gevolgen in deze sector en in andere sectoren verschillen nauwelijks van elkaar en uiteindelijk wint de monopolistische concentratie het in dit soort situaties altijd.</p>
    </intervention>
    <intervention id="2-230-500" speaker_id="96810" name="Carlo FIDANZA" is_mep="True" mode="written" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Ik heb net als mijn Italiaanse collega's van de Fractie van de Europese Volkspartij (Christen-Democraten) besloten mij te onthouden van stemming over de sluiting van de Overeenkomst tussen de Europese Unie en de Federale Republiek Brazilië inzake bepaalde aspecten van luchtdiensten. Ik had namelijk, in het licht van de resolutie over de zaak-Battisti, liever gezien dat de stemming was uitgesteld in afwachting van een uitspraak van de Braziliaanse federale rechter inzake de uitlevering van de misdadiger Cesare Battisti.</p>
      <p sl="it">Daar het onderwerp niet urgent is, zou het absoluut geen problemen hebben opgeleverd om de stemming uit te stellen tot de volgende plenaire vergadering of die van april, zeker gezien het verdriet dat de meervoudige moordenaar Battisti de families van zijn slachtoffers heeft aangedaan. Deze families wachten al 31 jaar op gerechtigheid en op het moment dat Battisti wordt uitgeleverd aan Italië om de straf uit te zitten waartoe hij aldaar is veroordeeld.</p>
    </intervention>
    <intervention id="2-230-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb vóór dit verslag gestemd daar de Europese Unie over uitsluitende bevoegdheid beschikt met betrekking tot een aantal aspecten van externe luchtdiensten die van oudsher geregeld waren bij bilaterale overeenkomsten inzake luchtdiensten tussen lidstaten en derde landen. De Raad heeft de Commissie op 5 juni 2003 dan ook gemachtigd onderhandelingen te openen met derde landen om een aantal bepalingen in bestaande bilaterale overeenkomsten te vervangen door EU-overeenkomsten. De overeenkomst werd getekend op 14 juli 2010 en omvat aspecten als veiligheid, belasting op vliegtuigbrandstof, mededingingsregels enzovoort. Dit is een belangrijke eerste stap in de versterking van de luchtvaartrelaties tussen de EU en Brazilië die het voor de EU en Brazilië mogelijk maakt hun samenwerking inzake luchtvaart verder te bevorderen en tot de onderhandeling over een algemene luchtvaartovereenkomst tussen Brazilië en de EU te komen. Deze overeenkomst is gebaseerd op een combinatie van geleidelijke openstelling van de binnenlandse markt en samenwerking en convergentie op regelgevingsgebied. Een dergelijke overeenkomst kan naar verwachting een consumentensurplus (voordelen in termen van lagere tarieven) tot 460 miljoen euro genereren. Zij zal een positief effect hebben op werkgelegenheid en er wordt verwacht dat zij aanzienlijke nieuwe zakelijke mogelijkheden voor EU-luchtvaartmaatschappijen zal bieden en bovendien voordelen zal hebben voor de reizigers.</p>
    </intervention>
    <intervention id="2-231-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb vóór deze horizontale overeenkomst gestemd, die op zichzelf niet belangrijk is maar wel een belangrijke stap betekent in de versterking van de luchtvaartrelaties tussen de EU en Brazilië die het voor de EU en Brazilië mogelijk maakt hun samenwerking inzake luchtvaart verder te bevorderen en tot de onderhandeling over een algemene luchtvaartovereenkomst tussen Brazilië en de EU te komen. Deze alomvattende overeenkomst moet worden gebaseerd op een combinatie van geleidelijke openstelling van de markt en samenwerking en convergentie op het gebied van regelgeving. De voordelen voor de EU zullen bestaan uit meer vliegroutes en lagere tarieven voor de reizigers.</p>
    </intervention>
    <intervention id="2-232-000" speaker_id="96817" name="Erminia MAZZONI" is_mep="True" mode="written" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Mijn onthouding van stemming met betrekking tot de aanbeveling inzake de Overeenkomst tussen de Europese Unie en de Federale Republiek Brazilië inzake bepaalde aspecten van luchtdiensten staat los van de inhoud.</p>
      <p sl="it">Ik keur de houding van de Braziliaanse regering ten aanzien van de zaak-Battisti af. Battisti zou krachtens de bilaterale uitleveringsovereenkomst moeten worden uitgeleverd. Het standpunt van de rechtbank is strijdig met de aangegane verplichtingen. Battisti is door een gewone rechtbank en op basis van de gewone nationale wetten voor een gewoon strafbaar feit – meervoudige moord – veroordeeld tot een gevangenisstraf in Italië. Het is moeilijk steun te geven aan internationale betrekkingen, zoals geformuleerd in de verslagen waarover het Parlement vandaag stemt, met een land dat zich niet aan overeenkomsten houdt en dat bovenal een standpunt inneemt dat indruist tegen het fundamenteel recht op bescherming van het leven.</p>
    </intervention>
    <intervention id="2-232-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De EU heeft de vrije concurrentie altijd verdedigd. Daarom is er ook terecht op 15 oktober 2010 een mandaat verleend aan de Commissie om met Brazilië te onderhandelen over een algemene luchtdienstenovereenkomst gebaseerd op een combinatie van geleidelijke openstelling van de binnenlandse markt en samenwerking en convergentie op regelgevingsgebied. Krachtens deze nieuwe overeenkomst hebben alle luchtvaartmaatschappijen van de EU zonder enige vorm van discriminatie toegang tot de verbindingen met Brazilië. De overeenkomst vervangt de bepalingen, en vult deze aan, van de bestaande veertien bilaterale overeenkomsten inzake luchtdiensten tussen de lidstaten en Brazilië.</p>
      <p sl="pt">Dit is een eerste belangrijke stap in de versterking van de luchtvaartrelaties tussen de EU en Brazilië die het voor de EU en Brazilië mogelijk maakt hun samenwerking inzake luchtvaart verder te bevorderen en tot de onderhandeling over een algemene luchtvaartovereenkomst tussen Brazilië en de EU te komen. Alle consumenten profiteren van deze overeenkomst, aangezien de tarieven voor het luchtvervoer naar Brazilië mogelijk verlaagd zullen worden.</p>
    </intervention>
    <intervention id="2-232-750" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ik heb mij vanwege de houding van de Braziliaanse autoriteiten in de zaak-Battisti onthouden van stemming over de aanbeveling van mevrouw Macovei en de andere twee verslagen. Het uitblijven van de uitlevering van een terrorist – die door Brazilië niet als terrorist wordt beschouwd – moet worden meegewogen. Daarom heb ik net als mijn Italiaanse collega's van de Fractie van de Europese Volkspartij (Christen-Democraten) besloten mij te onthouden van stemming over het ontwerp van besluit betreffende de sluiting van de Overeenkomst tussen de EU en Brazilië inzake de visumplicht voor kort verblijf om zakelijke en toeristische doeleinden en het verslag betreffende de verbetering van de overeenkomsten tussen de EU en Brazilië inzake luchtdiensten. Ons besluit betekent zeker niet dat we gekant zijn tegen de inhoud van de verslagen, maar is een politiek signaal waarmee we nogmaals onze teleurstelling kenbaar willen maken over de houding van de Braziliaanse autoriteiten in de zaak-Battisti.</p>
    </intervention>
    <intervention id="2-232-875" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Door het aannemen van dit verslag heeft het Europees Parlement de vereiste goedkeuring gehecht aan de internationale overeenkomst die de EU en Brazilië hebben afgesloten. Deze horizontale overeenkomst zal een degelijke rechtsgrond vormen voor de luchtvaartrelaties van de EU met Brazilië. Het is een belangrijke stap in de versterking van de luchtvaartrelaties tussen de EU en Brazilië die het voor de EU en Brazilië mogelijk maakt hun samenwerking inzake luchtvaart verder te bevorderen en tot de onderhandeling over een algemene luchtvaartovereenkomst tussen Brazilië en de EU te komen. Een dergelijke overeenkomst kan naar verwachting een consumentensurplus (voordelen in termen van lagere tarieven) tot 460 miljoen genereren en zal positieve effecten hebben voor de werkgelegenheid. Voorts worden van de overeenkomst aanzienlijke nieuwe zakelijke mogelijkheden verwacht voor EU-luchtvaartmaatschappijen, evenals voordelen voor de reizigers. Gezien het voorgaande ben ik het ermee eens dat de rapporteur het Parlement voorstelt het verslag aan te nemen en de Raad verzoekt deze procedure zo snel mogelijk af te ronden.</p>
    </intervention>
    <intervention id="2-232-937" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien de belangrijke banden tussen Portugal en Brazilië ben ik natuurlijk verheugd over de goedkeuring van deze overeenkomst die een aantal bepalingen van de twaalf bilaterale overeenkomsten inzake luchtdiensten die gesloten zijn tussen de lidstaten en de Federale Republiek van Brazilië vervangt. Deze overeenkomst vormt de basis voor de versteviging van de luchtvaartrelaties tussen de EU en Brazilië. Naar verwachting zal de overeenkomst een consumentensurplus (voordelen in termen van lagere tarieven) tot 460 miljoen euro genereren en nieuwe zakelijke mogelijkheden bieden voor EU-luchtvaartmaatschappijen.</p>
    </intervention>
    <intervention id="2-234-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">De horizontale overeenkomst met Brazilië zal een degelijke rechtsgrond vormen voor de luchtvaartrelaties van de EU met Brazilië. Dit is een belangrijke eerste stap in de versterking van de luchtvaartrelaties tussen de EU en Brazilië die het voor de EU en Brazilië mogelijk maakt hun samenwerking inzake luchtvaart verder te bevorderen en tot de onderhandeling over een algemene luchtvaartovereenkomst tussen Brazilië en de EU te komen. Op vraag van de Europese Commissie heeft de Raad Vervoer van de EU de Europese Commissie op 15 oktober 2010 een mandaat verleend om over een algemene luchtdienstenovereenkomst met Brazilië te onderhandelen gebaseerd op een combinatie van geleidelijke openstelling van de binnenlandse markt en samenwerking en convergentie op regelgevingsgebied.</p>
      <p sl="en">Een dergelijke overeenkomst kan naar verwachting een consumentensurplus (voordelen in termen van lagere tarieven) tot 460 miljoen euro genereren. Zij zal een positief effect hebben op werkgelegenheid en er wordt verwacht dat zij aanzienlijke nieuwe zakelijke mogelijkheden voor EU-luchtvaartmaatschappijen zal bieden en bovendien voordelen zal hebben voor de reizigers.</p>
    </intervention>
    <intervention id="2-233-500" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb mijn steun gegeven aan deze overeenkomst die verdere samenwerking tussen de EU en Brazilië op het gebied van de burgerluchtvaart bevordert. De luchtvaartsector van de EU zal profiteren van het wegnemen van nationaliteitsbeperkingen tussen de lidstaten en Brazilië.</p>
    </intervention>
    <intervention id="2-235-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">De relaties tussen de EU en Brazilië zijn zeer belangrijk als we kijken naar de actuele ontwikkeling van de Europese externe betrekkingen. Deze overeenkomst beschouw ik als de eerste stap van vele op weg naar een nieuw beleid van de EU op het gebied van de burgerluchtvaart ten opzichte van Brazilië en vormt het algemene kader voor de ontwikkeling van de luchtvaartrelaties. Het betreft een horizontale overeenkomst, aangezien de overeenkomst een degelijke rechtsgrond creëert voor verschillende aspecten van de burgerluchtvaartbetrekkingen tussen de twee partijen door de traditionele bilaterale overeenkomsten te vervangen door bepalingen in de nieuwe overeenkomst die algemene en uniforme toepassing vinden op het hele Europese grondgebied.</p>
      <p sl="pt">In de ontwerpaanbeveling, waarvoor ik schaduwrapporteur was, wordt positief gereageerd op de bepalingen van de overeenkomst. In de overeenkomst worden belangrijke zaken behandeld als veiligheid en belastingen op brandstof die algemeen van toepassing zijn op het hele Europese grondgebied, evenals de eis dat er voldaan moet zijn aan de Europese mededingingsregels.</p>
      <p sl="pt">Ik meen dat de overeenkomst nieuwe economische voordelen zal bieden, zowel voor consumenten en luchtvaartmaatschappijen als voor de versterking van de samenwerking tussen de beide trans-Atlantische partijen. Daarmee is de overeenkomst een meerwaarde voor de Europese Unie en om al deze redenen heb ik voor het verslag gestemd.</p>
    </intervention>
    <intervention id="2-236-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Gezien het ontwerpbesluit van de Raad (07853/2010), de ontwerpovereenkomst tussen de Europese Gemeenschap en de Republiek IJsland, de Zwitserse Bondsstaat en het Vorstendom Liechtenstein over extra voorschriften in verband met het Buitengrenzenfonds voor de periode 2007-2013, het verzoek om goedkeuring dat de Raad heeft ingediend krachtens het Verdrag betreffende de werking van de Europese Unie en de aanbeveling van de Commissie burgerlijke vrijheden, justitie en binnenlandse zaken steun ik de sluiting van deze overeenkomst.</p>
    </intervention>
    <intervention id="2-237-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik steun de overeenkomst tussen de Europese Gemeenschap en IJsland, Noorwegen, Zwitserland en Liechtenstein over extra voorschriften in verband met het Buitengrenzenfonds voor de periode 2007-2013. De landen die betrokken zijn bij de uitvoering, de toepassing en de ontwikkeling van het Schengenacquis moeten deelnemen aan het Buitengrenzenfonds, overeenkomstig de beschikking tot instelling van dit fonds. Daarom dient de overeenkomst te voorzien in de toepassing van normen op het grondgebied van de betrokken landen, zodat de eindverantwoordelijkheid voor de tenuitvoerlegging van de begroting van het Buitengrenzenfonds in deze landen bij de Commissie berust. Ze verwijst naar het financieel beheer en het toezicht op het fonds en omvat tevens bepalingen betreffende de financiële bijdragen die de voornoemde landen aan de begroting van het fonds moeten leveren.</p>
      <p sl="pt">Voorts wens ik te onderstrepen dat Liechtenstein via een gezamenlijke verklaring heeft geopteerd om niet aan het fonds zal deelnemen. Die keuze is echter niet van invloed op de verplichting om een financiële bijdrage aan het fonds te leveren, aangezien het fonds is ingesteld om de last te verdelen en financiële steun te verlenen voor de tenuitvoerlegging van het Schengenacquis inzake buitengrenzen en visumbeleid.</p>
    </intervention>
    <intervention id="2-237-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Het ontwerp betreft de sluiting, namens de Europese Unie, van een overeenkomst tussen de Europese Gemeenschap en de Republiek IJsland, het Koninkrijk Noorwegen, de Zwitserse Bondsstaat en het Vorstendom Liechtenstein. In grote lijnen heeft de overeenkomst betrekking op de deelname van deze landen aan het Buitengrenzenfonds. Die deelname vloeit voort uit hun betrokkenheid bij de uitvoering, de toepassing en de ontwikkeling van het Schengenacquis. Er zullen regelingen worden vastgesteld met extra voorschriften voor deze deelname, waarbij ook aandacht zal worden besteed aan de bescherming van de financiële belangen van de Gemeenschap en de controlebevoegdheid van de Rekenkamer. Na de gunstige uitkomst van de stemming in het Parlement is het aan de Raad om zijn definitieve goedkeuring aan de overeenkomst te hechten.</p>
    </intervention>
    <intervention id="2-238-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Deze aanbeveling heeft betrekking op een ontwerp van besluit van de Raad betreffende de sluiting, namens de Europese Unie, van een overeenkomst tussen de Europese Gemeenschap en de Republiek IJsland, het Koninkrijk Noorwegen, de Zwitserse Bondsstaat en het Vorstendom Liechtenstein over extra voorschriften in verband met het Buitengrenzenfonds voor de periode 2007-2013.</p>
      <p sl="pt">Overwegende dat deze overeenkomst in overeenstemming is met de doelstellingen die hebben geleid tot de sluiting van het Akkoord van Schengen over vrij verkeer van personen en goederen, overwegende dat de Europese Unie met de voornoemde landen al eerder overeenkomsten heeft gesloten betreffende de doelstellingen van het Akkoord van Schengen en dat de Europese Unie een Buitengrenzenfonds voor de periode 2007-2013 heeft ingesteld als onderdeel van het algemene programma "Solidariteit en beheer van de migratiestromen" verwelkom ik de sluiting van deze overeenkomst, die de cohesie in Europa ten goede zal komen.</p>
    </intervention>
    <intervention id="2-239-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag ligt in het verlengde van de overeenkomst tussen de Europese Gemeenschap en de Republiek IJsland, het Koninkrijk Noorwegen, de Zwitserse Bondsstaat en het Vorstendom Liechtenstein over extra voorschriften in verband met het Buitengrenzenfonds voor de periode 2007-2013.</p>
      <p sl="pt">Het houdt verband met de reeds bestaande of nog nader te concretiseren overeenkomsten over de verplaatsing en het vrij verkeer van personen tussen de voornoemde landen en de EU-lidstaten.</p>
      <p sl="pt">Samengevat: teneinde het toezicht op de buitengrenzen te ondersteunen, met name op het gebied van immigratie, is de Europese Unie voornemens om onder bepaalde voorwaarden communautaire bijstand toe te kennen uit het Buitengrenzenfonds voor de periode 2007-2013. Wij staan kritisch tegenover de doelstellingen van de acties die in dit verband door de Europese Unie en de Commissie worden ondernomen, aangezien wij onmogelijk kunnen voorbijgaan aan de onaanvaardbare terugkeerrichtlijn.</p>
    </intervention>
    <intervention id="2-239-500" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">Als voorzitter van de delegatie van het Europees Parlement voor de betrekkingen met Zwitserland, IJsland en Noorwegen en in de Gezamenlijke Parlementaire Commissie voor de Europese Economische Ruimte verwelkom ik dit verslag.</p>
    </intervention>
    <intervention id="2-239-750" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb mijn steun gegeven aan deze overeenkomst, die het mogelijk maakt dat bij de uitvoering, toepassing en ontwikkeling van de Schengenovereenkomst betrokken staten deelnemen aan het Buitengrenzenfonds in de periode 2007-2013.</p>
    </intervention>
    <intervention id="2-239-875" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Om te kunnen komen tot een echte Europese Unie vanuit politiek, economisch en vooral geografisch oogpunt, acht ik het noodzakelijk en van fundamenteel belang om voor dit voorstel te stemmen, omdat landen als IJsland, Noorwegen, Liechtenstein en Zwitserland geografisch gezien in Europa liggen. Daarom vind ik dat er een gemeenschappelijk grensbewakingsbeleid moet worden vastgesteld om de integratie en verplaatsingen tussen de lidstaten te bevorderen. Een Europees grensbewakingsfonds zou een goede en verstandige stap zijn in de richting van Europese coördinatie van de middelen en het uitvoeringsbeleid. Op die manier zouden het toerisme en het vrije verkeer van goederen en personen worden vergemakkelijkt en gestimuleerd.</p>
    </intervention>
    <intervention id="2-239-937" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">In het kader van de nieuwe bevoegdheden die het Verdrag van Lissabon aan het Parlement toekent, dient het ontwerp van besluit van de Raad betreffende de sluiting, namens de Europese Unie, van een overeenkomst tussen de Europese Gemeenschap en de Republiek IJsland, het Koninkrijk Noorwegen, de Zwitserse Bondsstaat en het Vorstendom Liechtenstein over extra voorschriften in verband met het Buitengrenzenfonds voor de periode 2007-2013 te worden aangenomen. De Commissie burgerlijke vrijheden, justitie en binnenlandse zaken beveelt aan dat het Parlement aan deze overeenkomst zijn goedkeuring hecht. De overeenkomst beoogt de deelname aan het Buitengrenzenfonds van derde landen die betrokken zijn bij de uitvoering, de toepassing en de ontwikkeling van het Schengenacquis. Deze deelname zal geschieden via aanvullende regelingen die moeten worden vastgesteld om duidelijkheid te scheppen in de voorschriften voor deelname, waaronder bepalingen inzake de bescherming van de financiële belangen van de Europese Unie en de controlebevoegdheid van de Rekenkamer. Aangezien de betrokken partijen tot overeenstemming zijn gekomen en geen van de uitgebrachte adviezen kritiek bevat, heb ik voor deze resolutie gestemd.</p>
    </intervention>
    <intervention id="2-239-968" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Krachtens Beschikking nr. 574/2007/EG van het Europees Parlement en de Raad tot instelling van het Buitengrenzenfonds voor de periode 2007-2013 moeten derde landen die betrokken zijn bij de uitvoering, de toepassing en de ontwikkeling van het Schengenacquis aan dit fonds deelnemen. Te dien einde zullen regelingen worden vastgesteld met extra voorschriften voor deze deelname, waarbij ook aandacht zal worden besteed aan de bescherming van de financiële belangen van de Gemeenschap en de controlebevoegdheid van de Rekenkamer. Het ontwerp heeft betrekking op de sluiting van een overeenkomst tussen de Europese Gemeenschap en de Republiek IJsland, het Koninkrijk Noorwegen, de Zwitserse Bondsstaat en het Vorstendom Liechtenstein en heeft ten doel te voorzien in extra voorschriften voor de deelname van deze landen aan het voornoemde fonds. Ik ben van oordeel dat de tekst mijn steun verdient, overeenkomstig de aanbeveling van de Commissie burgerlijke vrijheden, justitie en binnenlandse zaken.</p>
    </intervention>
    <intervention id="2-240-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Overeenkomstig ons standpunt tijdens de stemming in de Commissie burgerlijke vrijheden, justitie en binnenlandse zaken (de commissie ten principale) hebben wij in de Verts/ALE-Fractie besloten tegen dit voorstel te stemmen.</p>
    </intervention>
    <intervention id="2-241-000" speaker_id="28221" name="Thomas ULMER" is_mep="True" mode="written" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">Ik heb ingestemd met de overeenkomst omdat deze staten op het gebied van kwaliteit en betrouwbaarheid geen problemen vertonen, waardoor er voor de EU geen veiligheidsrisico's bestaan.</p>
    </intervention>
    <intervention id="2-242-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">De aanbeveling heeft betrekking op het afsluiten van een overeenkomst met derde landen die met Schengen zijn geassocieerd, te weten IJsland, Noorwegen, Zwitserland en Liechtenstein. Deze moeten bij de uitvoering, de toepassing en de ontwikkeling van het Schengenacquis worden betrokken. Hier waren aanvullende bepalingen voor nodig omwille van de bescherming van de financiële belangen van de Gemeenschap en om de Rekenkamer controlebevoegdheid te verlenen. Deze aanvullingen zijn zinvol en daarom heb ik met het sluiten van de overeenkomst ingestemd.</p>
    </intervention>
    <intervention id="2-243-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik hecht mijn goedkeuring aan dit verslag omdat de Schengenruimte vrij verkeer waarborgt in een gebied van 42 673 km van externe zeegrenzen en 7 721 km landgrenzen dat 25 landen en 400 miljoen burgers omvat. De geleidelijke uitbreiding van dit gebied heeft derde landen die bijzondere betrekkingen hebben met de EU ertoe aangezet deel te nemen aan de Schengensamenwerking, en de Zwitserse Bondsstaat maakt sinds 1 maart 2008 deel uit van het Schengenacquis. Gezien het opengrenzenbeleid tussen Zwitserland en het Vorstendom Liechtenstein, een microstaat die zich sinds zijn toetreding tot de Europese Economische Ruimte in 1995 steeds meer heeft geïntegreerd in de Europese handelszone, en gelet op het feit dat Liechtenstein reeds 98,4 procent van de EU-richtlijnen in nationaal recht heeft omgezet en deel uitmaakt van de gemeenschappelijke markt zie ik geen reden om verzet aan te tekenen tegen de toetreding van het land tot de Schengenruimte.</p>
    </intervention>
    <intervention id="2-243-750" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Liechtenstein, de ministaat tussen Zwitserland en Oostenrijk, heeft een oppervlakte van 160 km2 en telt 35 000 inwoners. Het is geen lid van de Europese Unie maar er wel mee geassocieerd in het kader van de Europese Economische Ruimte (EER). Derhalve past Liechtenstein bijna alle Europese wetgeving toe en heeft het gevraagd om te worden opgenomen in de Schengenruimte voor vrij verkeer van personen. Gezien de traditie van samenwerking tussen de Europese Unie en Liechtenstein en aangezien er geen grote risico's zijn verbonden aan de uitbreiding van de Schengenruimte met dit land, heb ik voor de toetreding gestemd.</p>
    </intervention>
    <intervention id="2-244-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb voor deze aanbeveling gestemd, waarmee het Parlement zijn goedkeuring hecht aan de sluiting van het Protocol tussen de Europese Unie, de Europese Gemeenschap, de Zwitserse Bondsstaat en het Vorstendom Liechtenstein betreffende de toetreding van het Vorstendom Liechtenstein tot de Overeenkomst tussen de Europese Unie, de Europese Gemeenschap en de Zwitserse Bondsstaat inzake de wijze waarop Zwitserland wordt betrokken bij de uitvoering, de toepassing en de ontwikkeling van het Schengenacquis, dat op 28 februari 2008 werd ondertekend.</p>
      <p sl="lt">Op 12 december 2008 trad alleen Zwitserland toe tot de Schengenzone, waarbij eerst de grenscontroles aan de landsgrenzen werden afgeschaft, op 29 maart 2009 gevolgd door de afschaffing van de grenscontroles op de luchthavens voor vluchten binnen Schengen. Voor de eerste keer was het nodig controles op te zetten op een plaats waar er honderd jaar lang geen echte grens was. De 41 kilometer die de twee landen scheidt, werd een buitengrens van Schengen.</p>
      <p sl="lt">In 2007 werd het Parlement voor de eerste maal gevraagd zijn advies uit te brengen over het sluiten van dit protocol. Op verzoek van de toenmalig aangewezen rapporteur, mevrouw Ewa Klamt, gaf de Commissie juridische zaken unaniem haar advies, op 11 juni 2007, waarin zij aanraadde de rechtsgrond te veranderen voor zover deze verwijst naar artikel 300, lid 3, tweede alinea, van het Verdrag tot oprichting van de Europese Gemeenschap, dat de instemming en niet enkel de raadpleging van het Europees Parlement vereist.</p>
      <p sl="lt">Ik ben zeer ingenomen met de nieuwe regels die door het Verdrag van Lissabon werden geïntroduceerd en die het Europees Parlement het recht geven beter geïnformeerd te worden over internationale overeenkomsten.</p>
    </intervention>
    <intervention id="2-245-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">25 jaar geleden beslisten vijf lidstaten om de binnengrenzen af te schaffen en één enkele buitengrens te creëren. Op dit moment zijn alle lidstaten volwaardige leden van Schengen, met uitzondering van het Verenigd Koninkrijk, Ierland, Cyprus, Bulgarije en Roemenië. Het Schengengebied telt tevens drie geassocieerde landen: Noorwegen, IJsland en Zwitserland. Liechtenstein moet het vierde worden. Verwacht werd dat de associatie van Liechtenstein met het Schengenacquis tegelijkertijd met de toetreding van Zwitserland zou plaatsvinden, in 2008. Het proces liep echter spaak, met name ten gevolge van de bezwaren van twee lidstaten, Duitsland en Zweden, met betrekking tot belastingontduiking. Vanwege de toetreding van Zwitserland was het nodig controles op te zetten op een plaats waar er honderd jaar lang geen echte grens was en de 41 kilometer die Zwitserland en Liechtenstein scheidt, werd een buitengrens.</p>
      <p sl="pt">Gezien de nieuwe regels van het Verdrag van Lissabon die garanties bieden voor een grotere betrokkenheid van het Parlement bij de sluiting van internationale overeenkomsten en gelet op het feit dat de eerdere bezwaren van de Raad van de baan zijn, stel ik voor dat het Parlement zijn goedkeuring hecht aan de sluiting van dit protocol en hoop ik dat Liechtenstein zo spoedig mogelijk tot de Schengenruimte kan toetreden.</p>
    </intervention>
    <intervention id="2-246-000" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik heb voor dit verslag gestemd omdat ik van mening ben dat het afschaffen van de controles bij de grens met Liechtenstein nodig en vanzelfsprekend is, gezien de omvang van deze staat en zijn relaties met de buurlanden Zwitserland en Oostenrijk, waarmee een traditie van vrij verkeer bestaat. Bovendien zal de feitelijke associatie van Liechtenstein met het acquis van Schengen en Dublin op natuurlijke wijze verlopen, aangezien dit land al een groot deel van de communautaire wetgeving heeft doorgevoerd en dezelfde toegangsinfrastructuur tot het SIS- en VIS-systeem gebruikt als Zwitserland, dat al deel uitmaakt van het Schengengebied.</p>
    </intervention>
    <intervention id="2-246-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Gezien het opengrenzenbeleid tussen het Vorstendom Liechtenstein en de Zwitserse Bondsstaat werd er verwacht dat zij tegelijkertijd tot Schengen zouden toetreden. Dat bleek evenwel niet het geval. Zwitserland trad op 12 december 2008 alleen tot de Schengenruimte toe. De overeenkomst over de toetreding van Zwitserland bereidde de mogelijke associatie van Liechtenstein echter reeds voor bij wijze van een protocol, dat nu door het Parlement is aangenomen. De toetreding van Zwitserland maakte het voor de eerste keer nodig controles op te zetten op een plaats waar er honderd jaar lang geen echte grens was.</p>
    </intervention>
    <intervention id="2-247-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Deze aanbeveling zet het Parlement ertoe aan zijn goedkeuring te hechten aan de sluiting van een Protocol tussen de Europese Unie, de Europese Gemeenschap, de Zwitserse Bondsstaat en het Vorstendom Liechtenstein betreffende de toetreding van het Vorstendom Liechtenstein tot de Overeenkomst tussen de Europese Unie, de Europese Gemeenschap en de Zwitserse Bondsstaat inzake de wijze waarop Zwitserland wordt betrokken bij de uitvoering, de toepassing en de ontwikkeling van het Schengenacquis, zoals ondertekend op 28 februari 2008.</p>
      <p sl="pt">De Schengenovereenkomst heeft ten doel een ruimte voor vrij verkeer van personen en goederen tot stand te brengen, waar de binnengrenzen tussen de landen zijn afgeschaft en slechts één enkele buitengrens bestaat. Overeenkomstig het Verdrag van Amsterdam van 1999 heeft de Europese Unie de Schengensamenwerking geïntegreerd in het kader van haar juridische bevoegdheden. Het Vorstendom Liechtenstein en de Zwitserse Bondsstaat hebben decennialang een opengrenzenbeleid voor het verkeer van personen gevoerd. De toetreding van Zwitserland tot de Schengenruimte in 2008 vormde echter een probleem voor het verkeer tussen de twee landen, aangezien de grens die de twee landen scheidt een buitengrens werd. Doel is nu om dat probleem op te lossen.</p>
      <p sl="pt">Gelet op de voordelen die aan de inwerkingtreding van dit protocol verbonden zijn, heb ik geen bezwaar tegen de aanneming ervan.</p>
    </intervention>
    <intervention id="2-248-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Het Schengenakkoord werd in 1985 ondertekend door België, Duitsland, Frankrijk, Luxemburg en Nederland. De overeenkomst en de daaropvolgende conventie die in 1990 werd aangenomen, hebben ten doel een einde te maken aan de systematische grenscontroles tussen deze landen en zo het vrije verkeer van personen mogelijk te maken.</p>
      <p sl="pt">De Schengenovereenkomst schafte de controles aan de binnengrenzen van de ondertekenende staten af en creëerde één enkele buitengrens met gemeenschappelijke voorschriften inzake controles aan de buitengrenzen, een gemeenschappelijk visumbeleid, politiële en justitiële samenwerking en de instelling van het Schengeninformatiesysteem (SIS).</p>
      <p sl="pt">Op dit moment bestaat het Schengengebied uit 25 Schengenlidstaten: de EU-landen Oostenrijk, België, Denemarken, Frankrijk, Finland, Duitsland, Griekenland, Italië, Luxemburg, Nederland, Portugal, Spanje, Zweden, Tsjechië, Estland, Hongarije, Letland, Litouwen, Malta, Polen, Slowakije en Slovenië en drie geassocieerde landen buiten de EU, namelijk Noorwegen, IJsland en Zwitserland. Bulgarije, Roemenië en Cyprus passen het Schengenacquis momenteel slechts gedeeltelijk toe, daarom worden er nog steeds controles uitgevoerd aan de grenzen met deze drie lidstaten.</p>
    </intervention>
    <intervention id="2-249-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik heb voor het verslag-Coelho gestemd. Hoewel Schotland niet tot het Schengengebied behoort, nemen wij wel deel aan bepaalde onderdelen van het Schengenacquis. De Schotse regering is hierbij op het niveau van de Raad actief betrokken en ik ondersteun dat werk van harte.</p>
    </intervention>
    <intervention id="2-249-125" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor deze aanbeveling gestemd, waarmee het Parlement zijn goedkeuring hecht aan de sluiting van het Protocol tussen de Europese Unie, de Europese Gemeenschap, de Zwitserse Bondsstaat en het Vorstendom Liechtenstein betreffende de toetreding van het Vorstendom Liechtenstein tot de Overeenkomst tussen de Europese Unie, de Europese Gemeenschap en de Zwitserse Bondsstaat inzake de wijze waarop Zwitserland wordt betrokken bij de uitvoering, de toepassing en de ontwikkeling van het Schengenacquis, dat op 28 februari 2008 werd ondertekend. Op 12 december 2008 trad alleen Zwitserland toe tot de Schengenzone, waarbij eerst de grenscontroles op de landsgrenzen werden afgeschaft, op 29 maart 2009 gevolgd door de afschaffing van de grenscontroles aan de luchthavens voor vluchten binnen Schengen. Voor de eerste keer was het nodig controles op te zetten op een plaats waar er honderd jaar lang geen echte grens was. De 41 kilometer die de twee landen scheidt, werd een buitengrens van Schengen. Ik ben zeer ingenomen met de nieuwe regels die door het Verdrag van Lissabon werden geïntroduceerd en die het Europees Parlement het recht geven beter geïnformeerd te worden over internationale overeenkomsten. De geleidelijke uitbreiding van het Schengengebied heeft derde landen die bijzondere betrekkingen hebben met de EU ertoe aangezet deel te nemen aan de Schengensamenwerking. Een belangrijke voorwaarde voor niet-EU-landen om bij het Schengenacquis te mogen aansluiten is een overeenkomst over het vrij verkeer van personen tussen deze landen en de EU. Voor deze landen bestaat de deelname uit: opgenomen worden in het gebied zonder controles aan binnengrenzen; de bepalingen van het Schengenacquis en van alle voor Schengen relevante teksten die in het kader daarvan werden aangenomen toepassen; betrokken worden bij beslissingen inzake voor Schengen relevante teksten.</p>
    </intervention>
    <intervention id="2-249-250" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">In 2008 is een protocol ondertekend betreffende de toetreding van het Vorstendom Liechtenstein tot de Overeenkomst tussen de Europese Unie, de Europese Gemeenschap en de Zwitserse Bondsstaat. Hiermee verbond Liechtenstein zich aan de uitvoering, de toepassing en de ontwikkeling van het Schengenacquis. Hoewel Liechtenstein al in 1995 is toegetreden tot de Europese Economische Ruimte en zich door de omzetting in nationaal recht van vele richtlijnen steeds meer aan de Europese wetgeving heeft aangepast, heeft het vorstendom nog geen onderhandelingen geopend over de toetreding tot het Schengenacquis. Met de overeenkomst, die ik heb gesteund, worden de rechten en plichten van elk van de ondertekenende partijen bepaald en wordt dientengevolge het vrije verkeer van personen van kracht. Daarnaast is een aantal toepassingsbepalingen geïntroduceerd gelet op de bepalingen van het Verdrag van Lissabon die betrekking hebben op internationale overeenkomsten. Hiermee krijgt het Europees Parlement een grotere rol bij de communicatie over en de sluiting van deze overeenkomsten.</p>
    </intervention>
    <intervention id="2-249-500" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd. Liechtenstein is een microstaat in de Alpen in West-Europa die niet aan zee grenst. In het westen en zuiden grenst het aan Zwitserland en in het oosten aan Oostenrijk. Het heeft een oppervlakte van 160 km2, een geschat inwoneraantal van 35 000 en het hoogste bruto binnenlands product per inwoner in de wereld. Liechtenstein heeft zich sinds zijn toetreding tot de Europese Economische Ruimte (EER) in 1995 steeds meer geïntegreerd in de Europese handelszone. 98,4% van de EU-richtlijnen is nu omgezet in het nationale recht. Liechtenstein maakt ook deel uit van de gemeenschappelijke markt, waarin dezelfde basisregels van toepassing zijn voor alle deelnemende landen.</p>
    </intervention>
    <intervention id="2-249-750" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De toetreding van nieuwe landen tot het Schengeninformatiesysteem (SIS) is van essentieel belang om een Europa zonder grenzen tot stand te brengen. Liechtenstein heeft zich sinds zijn toetreding tot de Europese Economische Ruimte in 1995 steeds meer geïntegreerd in de Europese handelszone. Het land heeft tal van evaluatieprocedures ondergaan, met name op het vlak van gegevensbescherming, SIS, lucht-, land- en zeegrenzen, politiële samenwerking en visumbeleid. Door tot deze overeenkomst toe te treden zal Liechtenstein zich aansluiten bij het Schengenacquis.</p>
    </intervention>
    <intervention id="2-249-875" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Het Schengenakkoord werd op 14 juni 1985 ondertekend door België, Duitsland, Frankrijk, Luxemburg en Nederland. De Schengensamenwerking is thans opgenomen in het juridische en institutionele kader van de Europese Unie en omvat 25 Schengenlidstaten alsmede de drie geassocieerde EER-landen Noorwegen, IJsland en Zwitserland. Op 12 december 2008 trad alleen Zwitserland toe tot de Schengenzone, waarbij eerst de grenscontroles aan de landsgrenzen werden afgeschaft, op 29 maart 2009 gevolgd door de afschaffing van de grenscontroles aan de luchthavens voor vluchten binnen Schengen. Aangezien Liechtenstein niet toetrad en er tussen beide landen een zeer intens opengrenzenbeleid voor het verkeer van personen bestond, was het voor de eerste keer nodig controles op te zetten op een plaats waar er honderd jaar lang geen echte grens was. De 41 kilometer die de twee landen scheidt, werd een buitengrens van Schengen. Met deze overeenkomst wordt die barrière weggenomen, aangezien ze het licht op groen zet voor de toetreding van het Vorstendom Liechtenstein tot Schengen. Ik verwelkom de nieuwe regels die door het Verdrag van Lissabon werden geïntroduceerd en die het Parlement in de gelegenheid stellen een actieve rol te spelen bij de aanneming van deze overeenkomsten. Om de voornoemde redenen heb ik voor dit verslag gestemd.</p>
    </intervention>
    <intervention id="2-249-937" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">De overeenkomst over de toetreding van de Zwitserse bondstaat tot het Schengenacquis, die in werking is sinds 1 maart 2008, bereidde expliciet de mogelijke associatie van Liechtenstein met het Schengenacquis voor bij wijze van een protocol. Gezien het opengrenzenbeleid voor het verkeer van personen, dat al decennialang bestaat tussen het Vorstendom Liechtenstein en de Zwitserse Bondsstaat, werd er verwacht dat zij tegelijkertijd tot Schengen zouden toetreden. Desondanks trad op 12 december 2008 alleen Zwitserland tot de Schengenzone toe. Daarom was het nodig controles op te zetten op een plaats waar er honderd jaar lang geen echte grens was. Om dit probleem te verhelpen, en gelet op het feit dat Liechtenstein deel uitmaakt van de Europese Economische Ruimte en de gemeenschappelijke markt, heb ik mijn steun verleend voor de sluiting van dit protocol, in de hoop dat Liechtenstein zich nu eindelijk zal kunnen aansluiten bij het Schengenacquis.</p>
    </intervention>
    <intervention id="2-250-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">In 2007 werd het Parlement voor het eerst om advies gevraagd over de sluiting van dit protocol. Op verzoek van de toenmalige rapporteur, mevrouw Klamt, gaf de Commissie juridische zaken unaniem haar advies, op 11 juni 2007, waarin zij aanraadde de rechtsgrondslag te veranderen in 300, lid 3, tweede alinea, van het EG-Verdrag (de voorstellen voor besluiten van de Raad om het "specifiek institutionele kader" uit de basisovereenkomst, waarvan het voorgestelde Protocol integraal deel uitmaakt, te wijzigen). Dit vereist de instemming en niet enkel de raadpleging van het Europees Parlement. Daarom, en omwille van de op de op handen zijnde inwerkingtreding van het Verdrag van Lissabon, werd dit verslag terug naar de LIBE-Commissie gestuurd.</p>
    </intervention>
    <intervention id="2-251-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik heb voor deze aanbeveling gestemd, omdat ik denk dat hiermee kan worden bijgedragen tot de uitvoering, de toepassing en de ontwikkeling van het Schengenacquis in de Republiek IJsland, het Koninkrijk Noorwegen, de Zwitserse Bondsstaat en het Vorstendom Liechtenstein.</p>
      <p sl="it">Het is belangrijk dat deze landen deelnemen aan het Buitengrenzenfonds voor de periode 2007-2013, overeenkomstig de bepalingen en de bestaande overeenkomsten. Om zorg te dragen voor een Europa dat steeds meer verenigd wordt en dat de praktische doelstellingen niet uit het oog verliest, zal de deelneming van deze landen onderworpen worden aan aanvullende bepalingen waarmee de financiële belangen van de Europese Unie en de controlebevoegdheid van de Rekenkamer worden gewaarborgd.</p>
    </intervention>
    <intervention id="2-252-000" speaker_id="28221" name="Thomas ULMER" is_mep="True" mode="written" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">Ik heb met de overeenkomst over de toetreding van Liechtenstein tot Schengen ingestemd, omdat hiermee een logische stap wordt gezet die voor ons niet tot problemen zal leiden. Naar verwachting zal deze overeenkomst soepel functioneren.</p>
    </intervention>
    <intervention id="2-255-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik stem voor deze aanbeveling omdat de met de Zwitserse Bondsstaat gesloten overeenkomst van 26 oktober 2004 inzake de criteria en mechanismen voor de vaststelling van de staat die verantwoordelijk is voor de behandeling van een asielverzoek dat in een lidstaat of in Zwitserland wordt ingediend, voorziet in de mogelijkheid dat Liechtenstein per protocol aan het Dublin-acquis deelneemt. Gelet op het opengrenzenbeleid tussen de twee landen en het feit dat Liechtenstein in 2001 te kennen gaf er belangstelling voor te hebben zich bij de overeenkomst aan te sluiten, ofschoon dat uiteindelijk onmogelijk bleek vanwege verschillen van inzicht tussen de Raad en het Parlement die inmiddels door het Verdrag van Lissabon zijn verholpen, heb ik geen reden om verzet aan te tekenen tegen de sluiting van deze overeenkomst.</p>
    </intervention>
    <intervention id="2-256-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb voor dit document gestemd, waarin wordt vastgesteld dat de met de Zwitserse Bondsstaat gesloten overeenkomst van 26 oktober 2004 inzake de criteria en mechanismen voor de vaststelling van de staat die verantwoordelijk is voor de behandeling van een asielverzoek dat in een lidstaat of in Zwitserland wordt ingediend (hierna de "Dublin-overeenkomst met Zwitserland" genoemd) voorziet in de mogelijkheid dat Liechtenstein per protocol aan het Dublin-acquis deelneemt.</p>
      <p sl="lt">De Raad machtigde de Commissie op 27 februari 2006 tot het voeren van onderhandelingen met Liechtenstein en Zwitserland. Na de onderhandelingen werd het ontwerpprotocol betreffende de toetreding van Liechtenstein tot de Dublin-overeenkomst met Zwitserland voorgelegd. Het voorstel van de Commissie van 4 december 2006 voor een protocol over de deelneming van Liechtenstein had als rechtsgrondslag artikel 300, lid 3, eerste alinea, van het Verdrag betreffende de oprichting van de Europese Gemeenschap, dat voorzag in raadpleging van het Europees Parlement.</p>
      <p sl="lt">Ik ben er verheugd over dat het ontwerp van een besluit van de Raad opnieuw aan het Europees Parlement wordt voorgelegd en dat daarmee de onderhandelingen over de toetreding van Liechtenstein tot de Dublin-overeenkomst met Zwitserland worden voortgezet. Zoals het Parlement al in eerste lezing heeft gevraagd, moet het Europees Parlement met de sluiting van dit protocol met Liechtenstein instemmen. Gezien de geslaagde onderhandelingen met Liechtenstein en de thans gewijzigde rechtsgrondslag kan met de sluiting van het protocol worden ingestemd.</p>
    </intervention>
    <intervention id="2-257-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De overeenkomst inzake de criteria en mechanismen voor de vaststelling van de staat die verantwoordelijk is voor de behandeling van een asielverzoek dat in een lidstaat of in Zwitserland wordt ingediend – de Dublin/Eurodac-overeenkomst – werd in 2004 gesloten. Gezien het opengrenzenbeleid voor het verkeer van personen dat al decennialang bestond tussen het Vorstendom Liechtenstein en de Zwitserse Bondsstaat leek het logisch ook Liechtenstein bij de onderhandelingen te betrekken. Ofschoon het land belangstelling toonde, werd het van de onderhandelingen uitgesloten omdat er tussen de Europese Gemeenschap en Liechtenstein geen overeenkomst bestond betreffende belastingheffing op inkomsten uit spaargelden.</p>
      <p sl="pt">Gezien de nieuwe regels van het Verdrag van Lissabon, die garanties bieden voor een grotere betrokkenheid van het Parlement bij de sluiting van internationale overeenkomsten, en gelet op het feit dat Liechtenstein inmiddels de bewuste overeenkomst heeft gesloten, die in werking is sinds 1 juli 2005, onderschrijf ik de beslissing van het Parlement om zijn goedkeuring te hechten aan de sluiting van dit protocol.</p>
    </intervention>
    <intervention id="2-257-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">In 2004 is met Zwitserland een overeenkomst gesloten inzake de criteria en mechanismen voor de vaststelling van de staat die verantwoordelijk is voor de behandeling van een asielverzoek dat in een lidstaat of in Zwitserland wordt ingediend. Deze overeenkomst voorziet in de mogelijkheid dat Liechtenstein per protocol aan het Dublin-acquis deelneemt. De Raad machtigde de Commissie op 27 februari 2006 tot het voeren van onderhandelingen met Liechtenstein en Zwitserland. Op 21 juni 2006 werden deze onderhandelingen afgerond, waarna het ontwerpprotocol betreffende de toetreding van Liechtenstein tot de Dublin-overeenkomst met Zwitserland werd geparafeerd. Nu is het aan het Parlement om aan de sluiting van dit protocol zijn goedkeuring te hechten. Ik ben van oordeel dat dit moet gebeuren. Daarom stem ik voor deze aanbeveling.</p>
    </intervention>
    <intervention id="2-258-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De Raad heeft een ontwerp van besluit gepresenteerd betreffende de sluiting van een Protocol tussen de Europese Unie, de Zwitserse Bondsstaat en het Vorstendom Liechtenstein betreffende de toetreding van het Vorstendom Liechtenstein tot de Overeenkomst tussen de Europese Gemeenschap en de Zwitserse Bondsstaat inzake de criteria en mechanismen voor de vaststelling van de staat die verantwoordelijk is voor de behandeling van een asielverzoek dat in een lidstaat of in Zwitserland wordt ingediend.</p>
      <p sl="pt">Ik verwelkom de aanneming van dit protocol, dat van toepassing is op de Europese Unie en twee landen die sinds jaar en dag goede betrekkingen onderhouden en waartussen vrij verkeer van personen bestaat. Ik onderschrijf de conclusies van de rapporteur en verwelkom in het bijzonder de voortzetting van de onderhandelingen over de toetreding van het Vorstendom Liechtenstein tot de Dublin-overeenkomst met Zwitserland en hoop dat zij spoedig zullen worden afgerond.</p>
    </intervention>
    <intervention id="2-259-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Het gaat hier om kwesties die betrekking hebben op het asielrecht en de criteria en mechanismen voor de vaststelling van de staat die verantwoordelijk is voor de behandeling van een asielverzoek dat in een lidstaat of in Zwitserland wordt ingediend.</p>
      <p sl="pt">De met de Zwitserse Bondsstaat gesloten overeenkomst van 26 oktober 2004 inzake de criteria en mechanismen voor de vaststelling van de staat die verantwoordelijk is voor de behandeling van een asielverzoek dat in een lidstaat of in Zwitserland wordt ingediend – de Dublin-overeenkomst met Zwitserland – voorziet in de mogelijkheid dat Liechtenstein per protocol aan het Dublin-acquis deelneemt.</p>
      <p sl="pt">Omdat er tussen Liechtenstein en Zwitserland reeds sinds decennia vrij verkeer van personen bestaat, gaf Liechtenstein in 2001 te kennen er belangstelling voor te hebben zich bij de Dublin-overeenkomst met Zwitserland aan te sluiten. Liechtenstein werd echter niet betrokken bij de onderhandelingen met Zwitserland omdat er tussen de Europese Gemeenschap en Liechtenstein geen overeenkomst bestond betreffende belastingheffing op inkomsten uit spaargelden.</p>
      <p sl="pt">Met de sluiting en inwerkingtreding van een dergelijke overeenkomst tussen de Europese Gemeenschap en Liechtenstein bevestigde Liechtenstein op 10 juni 2005 bij het Dublin-acquis betrokken te willen worden.</p>
      <p sl="pt">In 2006 machtigde de Raad de Commissie tot het voeren van onderhandelingen met Liechtenstein en Zwitserland. Na afronding van de onderhandelingen werd het ontwerpprotocol geparafeerd.</p>
    </intervention>
    <intervention id="2-259-125" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit document gestemd, waarin wordt vastgesteld dat de met de Zwitserse Bondsstaat gesloten overeenkomst van 26 oktober 2004 inzake de criteria en mechanismen voor de vaststelling van de staat die verantwoordelijk is voor de behandeling van een asielverzoek dat in een lidstaat of in Zwitserland wordt ingediend (hierna de "Dublin-overeenkomst met Zwitserland" genoemd) voorziet in de mogelijkheid dat Liechtenstein per protocol aan het Dublin-acquis deelneemt. Ik ben er verheugd over dat het ontwerp van een besluit van de Raad opnieuw aan het Europees Parlement wordt voorgelegd en dat daarmee de onderhandelingen over de toetreding van Liechtenstein tot de Dublin-overeenkomst met Zwitserland worden voortgezet. Gezien de geslaagde onderhandelingen met Liechtenstein en de thans gewijzigde rechtsgrondslag kan met de sluiting van het protocol worden ingestemd.</p>
    </intervention>
    <intervention id="2-259-250" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">De aanbeveling aan de Commissie, die mijn steun heeft gekregen, betreft de criteria en mechanismen voor de vaststelling van de staat die verantwoordelijk is voor de behandeling van een asielverzoek dat in een lidstaat, in Zwitserland, of – bij sluiting van dit protocol, waar de meerderheid van het Parlement op hoopt – in Liechtenstein wordt ingediend. Het doel van de Overeenkomst van Dublin is om de landen die ertoe zijn toegetreden, te voorzien van criteria waarmee wordt vastgesteld welk land verantwoordelijk is voor de behandeling van een asielaanvraag, waardoor asielaanvragers een betere behandeling genieten en de landen de beschikking krijgen over instrumenten voor de bestrijding van de georganiseerde misdaad. Alle Europese instellingen moeten zich voortdurend en zorgvuldig inzetten voor de bescherming van vluchtelingen en de internationale veiligheid – twee belangrijke onderwerpen – om ervoor te zorgen dat vluchtelingen en asielaanvragers kunnen vertrouwen op duidelijke juridische en wettelijke criteria.</p>
    </intervention>
    <intervention id="2-259-500" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ben er verheugd over dat het ontwerp van een besluit van de Raad opnieuw aan het Europees Parlement wordt voorgelegd en dat daarmee de onderhandelingen over de toetreding van Liechtenstein tot de Dublin-overeenkomst met Zwitserland worden voortgezet. Zoals het Parlement al in eerste lezing heeft gevraagd, moet het Europees Parlement met de sluiting van dit protocol met Liechtenstein instemmen. Ik steun de sluiting van dit protocol. Gezien de geslaagde onderhandelingen met Liechtenstein en de thans gewijzigde rechtsgrondslag heb ik voor het verlenen van instemming gestemd.</p>
    </intervention>
    <intervention id="2-259-750" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Het verheugt mij dat het ontwerp van een besluit van de Raad opnieuw aan het Europees Parlement wordt voorgelegd en dat daarmee de onderhandelingen over de toetreding van Liechtenstein tot de Dublin-overeenkomst met Zwitserland worden voortgezet. Zoals het Parlement al in eerste lezing heeft benadrukt, is de instemming van het Europees Parlement onontbeerlijk voor de sluiting van dit protocol met Liechtenstein. Gelet op de reeds bestaande band tussen Liechtenstein en de Europese Unie lijkt het mij belangrijk dat dit protocol wordt gesloten, met inachtneming van de noodzakelijke wijziging van de rechtsgrondslag. Vandaar mijn stem.</p>
    </intervention>
    <intervention id="2-259-875" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De met de Zwitserse Bondsstaat gesloten overeenkomst van 26 oktober 2004 inzake de criteria en mechanismen voor de vaststelling van de staat die verantwoordelijk is voor de behandeling van een asielverzoek dat in een lidstaat of in Zwitserland wordt ingediend, beter bekend als de Dublin-overeenkomst met Zwitserland, voorziet in de mogelijkheid dat Liechtenstein per protocol aan het Dublin-acquis deelneemt. Omdat er tussen Liechtenstein en Zwitserland reeds sinds decennia vrij verkeer van personen bestaat, gaf Liechtenstein in 2005 opnieuw te kennen er belangstelling voor te hebben zich bij de Dublin-overeenkomst met Zwitserland aan te sluiten. De overeenkomst wordt uiteindelijk pas nu gesloten om de volgende redenen: aanvankelijk werd er nog met Liechtenstein onderhandeld over andere overeenkomsten; vervolgens zorgde de rechtsgrondslag voor onenigheid; en later trad het Verdrag van Lissabon in werking. Uiteindelijk heeft het Parlement zijn doel bereikt en wordt het niet uitsluitend geraadpleegd, maar wordt het gehoord en dient het een gunstig advies af te geven. Ik verwelkom deze wijziging en stem voor het verslag.</p>
    </intervention>
    <intervention id="2-259-937" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">De met de Zwitserse Bondsstaat gesloten overeenkomst van 26 oktober 2004 inzake de criteria en mechanismen voor de vaststelling van de staat die verantwoordelijk is voor de behandeling van een asielverzoek dat in een lidstaat of in Zwitserland wordt ingediend, de Dublin-overeenkomst met Zwitserland, voorziet in de mogelijkheid dat Liechtenstein per protocol aan het Dublin-acquis deelneemt. Omdat er tussen Liechtenstein en Zwitserland reeds sinds decennia vrij verkeer van personen bestaat, gaf Liechtenstein in 2001 te kennen er belangstelling voor te hebben zich bij de Dublin-overeenkomst met Zwitserland aan te sluiten. Liechtenstein werd echter niet betrokken bij de onderhandelingen met Zwitserland omdat er tussen de Europese Gemeenschap en Liechtenstein geen overeenkomst bestond betreffende belastingheffing op inkomsten uit spaargelden. Met de sluiting en inwerkingtreding van een dergelijke overeenkomst tussen de Europese Gemeenschap en Liechtenstein bevestigde Liechtenstein op 10 juni 2005 bij het Dublin-acquis betrokken te willen worden. Gelet op het feit dat de bezwaren van de Raad met betrekking tot de rechtsgrondslag thans van de baan zijn en dat de instemming van het Parlement vereist is, ben ik van oordeel dat aan alle voorwaarden is voldaan om dit protocol met Liechtenstein te onderschrijven.</p>
    </intervention>
    <intervention id="2-261-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Hoewel de rapporteur de hernieuwde verwijzing van het ontwerpbesluit van de Raad naar het Parlement en daarmee de voortzetting van de onderhandelingen over de toetreding van Liechtenstein tot de Dublin-overeenkomst met Zwitserland verwelkomt en om de instemming van het Parlement verzoekt, heeft de Verts/ALE-Fractie besloten dat advies niet op te volgen. We hebben daarom tegen het voorstel gestemd, net als in de Commissie burgerlijke vrijheden, justitie en binnenlandse zaken.</p>
    </intervention>
    <intervention id="2-260-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik heb voor dit verslag gestemd omdat ik voorstander ben van de toetreding van Liechtenstein tot de Dublin-overeenkomst met Zwitserland. Dankzij deze overeenkomst kan Zwitserland gebruikmaken van belangrijke instrumenten voor de bestrijding van de internationale misdaad en de illegale immigratie.</p>
      <p sl="it">Dat is niet alles: met deze overeenkomst kunnen meervoudige en onterechte asielaanvragen worden voorkomen. De doelstelling is nu dat Liechtenstein dezelfde voordelen zal genieten, waardoor het vorstendom steeds dichter bij de uiteindelijke doelstelling van toetreding tot de Europese Unie komt.</p>
    </intervention>
    <intervention id="2-262-000" speaker_id="28221" name="Thomas ULMER" is_mep="True" mode="written" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="nl">Met genoegen heb ik ingestemd met de toetreding van Liechtenstein tot het asielstelsel van de EU. Het is daardoor niet meer mogelijk om zowel in de EU als in Liechtenstein asiel aan te vragen. Een afwijzing in Liechtenstein betekent dus automatisch ook een afwijzing in de EU en omgekeerd. Daardoor hebben we naast een vereenvoudiging ook een verdere harmonisatie bereikt.</p>
    </intervention>
    <intervention id="2-263-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik stem voor deze aanbeveling omdat de huidige overeenkomst tussen de Europese Unie en Brazilië wederzijdse visumvrijstelling regelt voor toeristische en zakelijke bezoeken voor alle burgers van Brazilië en de Europese Unie, met inbegrip van de burgers van de vier lidstaten die tot nu toe niet zonder visum naar Brazilië konden reizen. Aangezien de overeenkomst geen vervanging maar een aanvulling vormt op de bestaande bilaterale overeenkomsten tussen verschillende EU-lidstaten en Brazilië, die betrekking hebben op niet-toeristische en niet-zakelijke bezoeken en reizen die bedoeld zijn om een betaalde activiteit te verrichten, zie ik geen reden om deze overeenkomst niet te sluiten. Ze beperkt de verblijfsduur tot drie maanden binnen een periode van zes maanden in het Schengengebied, zodat er geen gevaar bestaat voor het illegale verblijf van Braziliaanse burgers.</p>
    </intervention>
    <intervention id="2-264-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ik heb voor deze resolutie betreffende de sluiting van de overeenkomst tussen de Europese Unie en de Federale Republiek Brazilië inzake de vrijstelling van de visumplicht voor kort verblijf voor houders van een gewoon paspoort gestemd. De overeenkomst tussen de EU en Brazilië regelt wederzijdse visumvrijstelling voor toeristische en zakelijke bezoeken, zoals omschreven in de overeenkomst, voor alle burgers van Brazilië en de EU, met inbegrip van de burgers van de vier lidstaten – Estland, Letland, Cyprus en Malta – die tot nu toe niet zonder visum naar Brazilië konden reizen. Er dient op te worden gelet dat vanwege het gemeenschappelijk visumbeleid en de exclusieve bevoegdheid van de Europese Unie op dit gebied, alleen de Unie over een visumvrijstellingsovereenkomst kan onderhandelen en een dergelijke overeenkomst kan sluiten, niet de afzonderlijke lidstaten.</p>
      <p sl="lt">Om te garanderen dat alle EU-burgers gelijk worden behandeld, is een bepaling opgenomen volgens welke Brazilië de overeenkomst uitsluitend ten aanzien van alle lidstaten van de Unie kan opschorten of beëindigen. Omgekeerd kan ook de Unie de overeenkomst enkel namens al haar lidstaten opschorten of beëindigen. Ik ben het met de rapporteur eens dat in het visumbeleid van de EU het wederkerigheidsbeginsel ten uitvoer moet worden gelegd.</p>
    </intervention>
    <intervention id="2-265-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Overeenkomstig Verordening (EG) nr. 539/2001 van de Raad kunnen burgers van Brazilië zonder visum voor kort verblijf naar alle lidstaten van de Europese Unie reizen. Brazilië echter verlangt nog van de burgers van vier lidstaten (Estland, Cyprus, Malta en Letland) een visum om zijn grondgebied te betreden. De andere lidstaten hebben bilaterale visumovereenkomsten met Brazilië, waardoor hun onderdanen voor een kort verblijf naar Brazilië kunnen reizen zonder visum.</p>
      <p sl="lt">Vanwege de exclusieve externe bevoegdheid van de Europese Unie op dit gebied, kan alleen de Unie over een visumvrijstellingsovereenkomst onderhandelen en een dergelijke overeenkomst sluiten, niet de afzonderlijke lidstaten. Daarom heeft de Raad op 18 april 2008 een besluit vastgesteld waarbij de Commissie werd gemachtigd onderhandelingen te beginnen over de sluiting van een visumvrijstellingsovereenkomst voor kort verblijf tussen de Europese Unie en Brazilië. Na de onderhandelingen werd de overeenkomst geparafeerd en op 8 november 2010 in Brussel formeel ondertekend namens de Unie en Brazilië.</p>
      <p sl="lt">Ik ben van mening dat het wezenlijk is om de sluiting van deze visumvrijstellingsovereenkomst goed te keuren, zodat alle EU-burgers, waaronder ook de burgers van Estland, Letland, Malta en Cyprus, zonder visum naar Brazilië kunnen reizen voor toerisme of zaken, net zoals burgers van Brazilië nu al zonder visum naar alle EU-lidstaten kunnen reizen. We moeten onverwijld het EU-beleid inzake visumwederkerigheid versterken.</p>
    </intervention>
    <intervention id="2-266-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Burgers van Brazilië kunnen zonder visum voor kort verblijf naar alle lidstaten van de Europese Unie reizen. Brazilië echter verlangt nog van de burgers van vier lidstaten, namelijk Estland, Cyprus, Malta en Letland, een visum om zijn grondgebied te betreden. De andere lidstaten hebben bilaterale visumovereenkomsten met Brazilië, waardoor hun onderdanen voor een kort verblijf naar Brazilië kunnen reizen zonder visum. Dit soort overeenkomsten kan thans echter niet meer door afzonderlijke lidstaten worden gesloten.</p>
      <p sl="pt">Immers, de Europese Unie heeft exclusieve externe bevoegdheid op het gebied van het gemeenschappelijk visumbeleid. Daarom hebben de Europese Unie en Brazilië op 8 november 2010 een overeenkomst gesloten inzake de wederzijdse visumvrijstelling voor toeristische en zakelijke bezoeken voor alle burgers van Brazilië en de Europese Unie. Het verheugt mij dat deze overeenkomst voorziet in de gelijke behandeling van alle EU-burgers, aangezien is bepaald dat Brazilië de overeenkomst uitsluitend ten aanzien van alle lidstaten van de Unie kan opschorten of beëindigen. Omgekeerd kan ook de Unie de overeenkomst enkel namens al haar lidstaten opschorten of beëindigen.</p>
    </intervention>
    <intervention id="2-267-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor deze aanbeveling gestemd omdat ze garanties biedt voor de gelijke behandeling van alle Europese burgers in het kader van het gemeenschappelijk visumbeleid tussen de Europese Unie en Brazilië. De overeenkomst vormt geen vervanging van maar een aanvulling op de bestaande bilaterale overeenkomsten, die betrekking hebben op niet-toeristische en niet-zakelijke bezoeken.</p>
    </intervention>
    <intervention id="2-267-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Tijdens het jongste Portugese voorzitterschap heeft de Europese Unie een bijzonder strategisch partnerschap met Brazilië gesloten. In de geest van dat akkoord kunnen wij uiteraard alleen maar toejuichen dat maatregelen worden genomen om de obstakels die het contact tussen Europese burgers en burgers van dit andere Portugeessprekende land in de weg staan uit de weg te ruimen. Gelet op het feit dat er nog steeds vier Europese landen zijn die geen vrijstelling van de visumplicht genieten, ben ik van oordeel dat het alleen maar voordelen heeft om de voor de andere lidstaten bestaande regeling ook naar deze landen uit te breiden en derhalve een gunstig advies af te geven over de overeenkomst die ons hier wordt voorgelegd. Voor wat betreft de betrekkingen tussen de Europese Unie en Brazilië zij eraan herinnerd dat het strategisch belang van dit land al geruime tijd de oprichting van een specifieke delegatie rechtvaardigt, zoals reeds het geval is met de andere landen die deel uitmaken van het kwartet Brazilië, Rusland, India en China, en zelfs met landen die objectief gezien een minder belangrijke rol spelen op het wereldtoneel.</p>
    </intervention>
    <intervention id="2-268-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Overeenkomstig Verordening (EG) nr. 539/2001 kunnen burgers van Brazilië zonder visum voor kort verblijf naar alle lidstaten van de Europese Unie reizen.</p>
      <p sl="pt">Dit voorrecht is echter niet voor iedereen in de Europese Unie weggelegd. Immers, de onderdanen van Estland, Cyprus, Malta en Letland hebben wel een visum nodig. Dit betekent dat het "wederkerigheidsbeginsel" niet wordt geëerbiedigd.</p>
      <p sl="pt">Om te garanderen dat de voornoemde onderdanen dezelfde behandeling genieten als de overige EU-burgers en de burgers van Brazilië is een overeenkomst tussen de Europese Unie en Brazilië onontbeerlijk. Aangezien een Europese Unie met twee snelheden onaanvaardbaar is, verwelkom ik de sluiting van deze overeenkomst, niet alleen omdat ze niet meer dan rechtvaardig is, maar ook omdat hiermee een eind wordt gemaakt aan de weinige gevallen van negatieve discriminatie die zich nog steeds tussen de burgers van de Europese Unie voordoen.</p>
    </intervention>
    <intervention id="2-268-500" speaker_id="96810" name="Carlo FIDANZA" is_mep="True" mode="written" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Ik heb net als mijn Italiaanse collega's van de Fractie van de Europese Volkspartij (Christen-Democraten) besloten mij te onthouden van stemming over de sluiting van de overeenkomst tussen de Europese Unie en Brazilië inzake de vrijstelling van de visumplicht voor kort verblijf voor houders van een gewoon paspoort. Ik had namelijk, in het licht van de resolutie over de zaak-Battisti, liever gezien dat de stemming was uitgesteld in afwachting van een nieuwe uitspraak van de Braziliaans federale rechter inzake de uitlevering van de misdadiger Cesare Battisti.</p>
      <p sl="it">Daar het onderwerp niet urgent is, zou het absoluut geen problemen hebben opgeleverd om de stemming uit te stellen tot de volgende plenaire vergadering of die van april, zeker gezien het verdriet dat de meervoudige moordenaar Battisti de families van zijn slachtoffers heeft aangedaan. Deze families wachten al 31 jaar op gerechtigheid en op het moment dat Battisti wordt uitgeleverd aan Italië om de straf uit te zitten waartoe hij aldaar is veroordeeld.</p>
    </intervention>
    <intervention id="2-269-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Het gaat hier om het uitbreiden van de vrijstelling van de visumplicht voor kort verblijf voor houders van een gewoon paspoort naar de EU-landen waarvan de burgers nog steeds een visum nodig hebben.</p>
      <p sl="pt">In het verslag wordt aanbevolen om de sluiting van deze overeenkomst inzake de vrijstelling van de visumplicht zo spoedig mogelijk goed te keuren, zodat alle EU-burgers, waaronder ook de burgers van Estland, Letland, Malta en Cyprus, zonder visum naar Brazilië kunnen reizen voor toerisme of zaken, net zoals burgers van Brazilië nu al zonder visum naar alle EU-lidstaten kunnen reizen. Zaak is dat het beleid inzake wederzijdse visumvrijstelling wordt toegepast.</p>
      <p sl="pt">Het Parlement is van oordeel dat moet worden geijverd voor visumwederkerigheid totdat alle burgers van alle EU-lidstaten zonder visum kunnen reizen naar alle landen waarvan de burgers al zonder visum naar de EU kunnen reizen, onder meer de Verenigde Staten en Canada, wat ons niet meer dan rechtvaardig lijkt.</p>
    </intervention>
    <intervention id="2-270-000" speaker_id="4553" name="Jacqueline FOSTER" is_mep="True" mode="written" nationality="United Kingdom" p_group="European Conservatives and Reformists Group" m_state="GB">
      <p sl="en">De Europese luchtvaartsector heeft het niet gemakkelijk gehad de afgelopen maanden. De beruchte vulkaanascrisis kwam precies op een moment waarop de luchtvaartmaatschappijen, en natuurlijk hun reizigers, de effecten van een zeer ernstige recessie probeerden te doorstaan.</p>
      <p sl="en">Te midden van deze uitdagingen komt er nu echter goed nieuws voor zowel ondernemingen als passagiers. De instemming van vandaag met de overeenkomst inzake luchtvaartdiensten tussen de EU en Brazilië levert aanzienlijke wederzijdse voordelen op.</p>
      <p sl="en">Ten eerste is Brazilië een strategisch zeer belangrijke partner voor de EU met een enorme potentiële toekomstige markt. Op het ogenblik vliegen er meer dan vier miljoen passagiers per jaar tussen Brazilië en de EU. Omdat het land een snelgroeiende toeristische sector heeft, kan dit aantal alleen maar stijgen.</p>
      <p sl="en">Vanuit zakelijk oogpunt is Sao Paulo de financiële hoofdstad van Zuid-Amerika. De ontwikkeling van de zeer gespecialiseerde olie-industrie en de financiële sector zal tot een grotere vraag naar vliegverkeer leiden.</p>
      <p sl="en">Het belangrijkste resultaat is de opheffing van nationaliteitsbeperkingen in de bestaande bilaterale overeenkomsten tussen de lidstaten en Brazilië. Dit is een uiterst belangrijke eerste stap voor de versterking van de luchtvaartbetrekkingen tussen de EU en Brazilië, waardoor de EU en Brazilië op weg kunnen gaan naar onderhandelingen over een alomvattende luchtvaartovereenkomst.</p>
      <a text="(Stemverklaring ingekort overeenkomstig artikel 170 van het Reglement)"/>
    </intervention>
    <intervention id="2-271-000" speaker_id="96818" name="Salvatore IACOLINO" is_mep="True" mode="written" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Ik heb mij onthouden van stemming over de verslagen-Macovei, -Ţicău en -Enciu om mijn ongenoegen te uiten over de houding van de Braziliaanse regering ten opzichte van de uitlevering van de terrorist Battisti.</p>
      <p sl="it">Met de overeenkomsten over visumvrijstelling en luchtdiensten worden de goede betrekkingen tussen Brazilië en de Europese Unie bevestigd. Ik heb in de Commissie burgerlijke vrijheden, justitie en binnenlandse zaken voorgesteld om met de Braziliaanse ambassadeur bij de Europese Unie te spreken over fundamentele thema's als eerbiediging van de mensenrechten, terrorismebestrijding en vrijheid en veiligheid in Europa en Brazilië. Ik heb er alle vertrouwen in dat we goede resultaten kunnen bereiken in het belang van de Europese en Braziliaanse burgers.</p>
    </intervention>
    <intervention id="2-271-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor deze resolutie betreffende de sluiting van de overeenkomst tussen de Europese Unie en de Federale Republiek Brazilië inzake de vrijstelling van de visumplicht voor kort verblijf voor houders van een gewoon paspoort gestemd. Overeenkomstig Verordening (EG) nr. 539/2001 van de Raad kunnen burgers van Brazilië zonder visum voor kort verblijf naar alle lidstaten van de Europese Unie reizen. Brazilië echter verlangt nog van de burgers van vier lidstaten (Estland, Cyprus, Malta en Letland) een visum om zijn grondgebied te betreden. De andere lidstaten hebben bilaterale visumovereenkomsten met Brazilië, waardoor hun onderdanen voor een kort verblijf naar Brazilië kunnen reizen zonder visum. Vanwege het gemeenschappelijk visumbeleid en de exclusieve bevoegdheid van de Europese Unie op dit gebied kan alleen de Unie over een visumvrijstellingsovereenkomst onderhandelen en een dergelijke overeenkomst sluiten, niet de afzonderlijke lidstaten. Het is van vitaal belang om de sluiting van deze visumvrijstellingsovereenkomst goed te keuren, zodat alle EU-burgers, waaronder ook de burgers van Estland, Letland, Malta en Cyprus, zonder visum naar Brazilië kunnen reizen voor toerisme of zaken, net zoals burgers van Brazilië nu al zonder visum naar alle EU-lidstaten kunnen reizen. We moeten op dit gebied onverwijld maatregelen nemen.</p>
    </intervention>
    <intervention id="2-271-500" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor de instemming van het Parlement met de zo spoedig mogelijke sluiting van deze overeenkomst inzake vrijstelling van de visumplicht gestemd, zodat alle EU-burgers, waaronder ook de burgers van Estland, Letland, Malta en Cyprus, zonder visum naar Brazilië kunnen reizen voor toerisme of zaken, net zoals burgers van Brazilië nu al zonder visum naar alle EU-lidstaten kunnen reizen. We moeten onverwijld het EU-beleid inzake visumwederkerigheid versterken.</p>
    </intervention>
    <intervention id="2-272-000" speaker_id="96817" name="Erminia MAZZONI" is_mep="True" mode="written" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Mijn onthouding van stemming met betrekking tot de sluiting van de overeenkomst tussen de Europese Unie en de Federale Republiek Brazilië inzake de vrijstelling van de visumplicht voor kort verblijf voor houders van een gewoon paspoort staat los van de inhoud.</p>
      <p sl="it">Ik keur de houding van de Braziliaanse regering ten aanzien van de zaak-Battisti af. Battisti zou krachtens de bilaterale uitleveringsovereenkomst moeten worden uitgeleverd. Het standpunt van de rechtbank is strijdig met de aangegane verplichtingen. Battisti is door een gewone rechtbank en op basis van de gewone nationale wetten voor een gewoon strafbaar feit – meervoudige moord – veroordeeld tot een gevangenisstraf in Italië. Het is moeilijk steun te geven aan internationale betrekkingen, zoals geformuleerd in de verslagen waarover het Parlement vandaag stemt, met een land dat zich niet aan overeenkomsten houdt en dat bovenal een standpunt inneemt tegen het fundamenteel recht op bescherming van het leven.</p>
    </intervention>
    <intervention id="2-272-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Alle Europese burgers die voor toeristische en zakelijke bezoeken naar Brazilië willen reizen, hebben voor een verblijf tot drie maanden geen visum nodig, net zoals Braziliaanse burgers zonder visum naar alle EU-lidstaten kunnen reizen, krachtens de overeenkomst die net door het Parlement is goedgekeurd. De overeenkomst is vooral een goede zaak voor de burgers van Estland, Letland, Malta en Cyprus, die nog steeds een visum nodig hebben om het grondgebied van Brazilië te betreden. Ze is van toepassing op houders van een gewoon paspoort. Met de sluiting van deze overeenkomst wordt aan alle EU-burgers – met inbegrip van de burgers van Estland, Letland, Malta en Cyprus van wie Brazilië nog steeds een visum verlangde – de mogelijkheid geboden het land te betreden zonder visum voor toerisme of zaken, net zoals burgers van Brazilië nu al zonder visum naar alle EU-lidstaten kunnen reizen. De overeenkomst beperkt de verblijfsduur tot drie maanden binnen een periode van zes maanden in het Schengengebied. 90 à 95 procent van alle reizigers valt onder deze overeenkomst.</p>
    </intervention>
    <intervention id="2-272-750" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Ik heb voorgestemd omdat ik het van essentieel belang vind om de Brazilianen te helpen hun enorme grondgebied te bevolken. Technologische en financiële hulp garandeert concurrentievermogen en lage prijzen voor voedsel. Brazilië kan van een landbouwproducent uitgroeien tot een grootverbruiker van Europese goederen, een nieuwe afzetmarkt openen en zijn toeristische dienstverlening uitbreiden als op de juiste terreinen steun wordt geboden.</p>
    </intervention>
    <intervention id="2-272-875" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Overeenkomstig Verordening (EG) nr. 539/2001 van de Raad kunnen burgers van Brazilië zonder visum voor kort verblijf naar alle lidstaten van de Europese Unie reizen. Brazilië echter verlangt nog van de burgers van vier lidstaten, namelijk Estland, Cyprus, Malta en Letland, een visum om zijn grondgebied te betreden. De andere lidstaten hebben bilaterale visumovereenkomsten met Brazilië gesloten. Om dit probleem te verhelpen, en gelet op de exclusieve externe bevoegdheid van de Europese Unie op dit gebied, heeft de Raad een besluit vastgesteld waarbij de Commissie werd gemachtigd onderhandelingen te beginnen over de sluiting van een visumvrijstellingsovereenkomst voor kort verblijf tussen de Europese Unie en Brazilië. De huidige overeenkomst tussen de Europese Unie en Brazilië, die mijn stem krijgt, regelt wederzijdse visumvrijstelling voor toeristische en zakelijke bezoeken voor alle burgers van Brazilië en de EU, met inbegrip van de burgers van de vier lidstaten die tot nu toe niet zonder visum naar Brazilië konden reizen. De overeenkomst vormt geen vervanging van maar een aanvulling op de bestaande bilaterale overeenkomsten tussen verschillende EU-lidstaten en Brazilië, die betrekking hebben op niet-toeristische en niet-zakelijke bezoeken, zoals voor studenten en onderzoekers.</p>
    </intervention>
    <intervention id="2-272-937" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik heb voor de sluiting van de overeenkomst tussen de Europese Unie en Brazilië inzake de vrijstelling van de visumplicht voor kort verblijf voor houders van een gewoon paspoort gestemd om te garanderen dat, overeenkomstig de vereisten betreffende de beginselen van wederkerigheid en gelijke behandeling, alle EU-burgers – waaronder ook de burgers van Estland, Letland, Malta en Cyprus, van wie Brazilië tot nu toe een visum verlangde om zijn grondgebied te betreden – zonder visum naar Brazilië kunnen reizen voor toerisme of zaken, net zoals burgers van Brazilië nu al zonder visum naar alle EU-lidstaten kunnen reizen.</p>
    </intervention>
    <intervention id="2-274-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">De huidige overeenkomst tussen de EU en Brazilië regelt wederzijdse visumvrijstelling voor toeristische en zakelijke bezoeken, zoals omschreven in de overeenkomst, voor alle burgers van Brazilië en de EU, met inbegrip van de burgers van de vier lidstaten die tot nu toe niet zonder visum naar Brazilië konden reizen. De overeenkomst vormt geen vervanging van maar een aanvulling op de bestaande bilaterale overeenkomsten tussen verschillende EU-lidstaten en Brazilië, die betrekking hebben niet-toeristische en niet-zakelijke bezoeken (bijv. voor studenten en onderzoekers).</p>
      <p sl="en">EU-burgers die naar Brazilië reizen en Braziliaanse burgers die naar de EU reizen om er een betaalde activiteit te verrichten, vallen evenmin onder de overeenkomst. Om te garanderen dat alle EU-burgers gelijk worden behandeld, is bepaald dat Brazilië de overeenkomst uitsluitend ten aanzien van alle lidstaten van de Unie kan opschorten of beëindigen. Omgekeerd kan ook de Unie de overeenkomst enkel namens al haar lidstaten opschorten of beëindigen.</p>
    </intervention>
    <intervention id="2-275-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Sinds de inwerkingtreding van het Verdrag van Lissabon valt de sluiting van overeenkomsten inzake het gemeenschappelijk visumbeleid met derde landen onder de exclusieve bevoegdheid van de Europese Unie. Overeenkomstig Verordening (EG) nr. 539/2001 van de Raad kunnen burgers van Brazilië nu al zonder visum voor kort verblijf naar alle lidstaten van de Europese Unie reizen. Brazilië echter verlangt nog van de burgers van vier lidstaten, namelijk Estland, Cyprus, Malta en Letland, een visum om zijn grondgebied te betreden. Deze overeenkomst inzake wederzijdse visumvrijstelling is bedoeld voor toeristische en zakelijke bezoeken en zal voor beide partijen economische voordelen opleveren. De overeenkomst beperkt de verblijfsduur tot drie maanden binnen een periode van zes maanden in het Schengengebied.</p>
      <p sl="pt">Het lijkt mij belangrijk te onderstrepen dat deze overeenkomst rekening houdt met de lidstaten die het Schengenacquis nog niet volledig toepassen, namelijk Cyprus, Bulgarije en Roemenië, en visumvrije toegang verleent aan Braziliaanse onderdanen gedurende een periode van drie maanden op het grondgebied van elke lidstaat, onafhankelijk van de verblijfsduur in de gehele Schengenruimte. Ik stem voor deze overeenkomst omdat ik van oordeel ben dat zij essentieel is om discriminatie tussen burgers van verschillende lidstaten te voorkomen en garanties te bieden voor de correcte toepassing van het wederkerigheidsbeginsel, dat een van de grondbeginselen van de Europese Unie vormt.</p>
    </intervention>
    <intervention id="2-275-500" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Ik ben verheugd over de uitslag van de stemming. Ik ben er vast van overtuigd dat elke maatregel die tot gelijkberechtiging van de burgers van alle lidstaten van de Unie leidt, moet worden ondersteund. Ik ben des te meer verheugd dat deze gelijkberechtiging betrekking heeft op zulke belangrijke kwesties als de vrijheid om landsgrenzen te overschrijden. Als Pool herinner ik me de vele moeilijkheden bij het overschrijden van de grenzen voordat Polen tot de Europese Unie was toegetreden, en daarom is elke stap in de richting van een volledige, wederzijdse vrijstelling van visumplicht van groot belang. Het verslag van rapporteur Macovei is ook belangrijk om een andere reden. In de toelichting bij de aanbeveling merkt de rapporteur op dat twee andere landen, namelijk Canada en de Verenigde Staten, nog steeds een visumplicht opleggen: Canada voor drie lidstaten en de Verenigde Staten voor vier lidstaten. Ik ben ervan overtuigd dat de recente maatregelen van het Parlement, zoals de Schriftelijke Verklaring 89/2010, het beoogde resultaat zullen bereiken en tot een verandering van het visumbeleid van de Verenigde Staten en Canada zullen leiden.</p>
    </intervention>
    <intervention id="2-276-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik hecht mijn goedkeuring aan deze aanbeveling omdat Brazilië in overeenstemming met Verordening (EG) nr. 539/2001 tot de zogenaamde "positieve lijst" met landen behoort waarvan de onderdanen vrijgesteld zijn van visumvereisten wanneer ze de buitengrenzen van de Europese Unie overschrijden. Er zijn echter vier lidstaten die nog geen wederkerigheid genieten. De door het Verdrag van Lissabon ingevoerde wijzigingen houden in dat het gemeenschappelijk visumbeleid met derde landen onder de exclusieve bevoegdheid van de Europese Unie valt. Dit betekent dat de visumvrijstelling met Brazilië voor alle lidstaten zal gelden. Bovendien blijven de bestaande bilaterale overeenkomsten tussen de lidstaten en Brazilië van kracht, aangezien deze overeenkomsten voorzien in een vrijstelling van de visumplicht voor kort verblijf voor categorieën van reizigers die niet onder de overeenkomst tussen de Europese Unie en Brazilië vallen. Ik ben het tevens met de rapporteur eens dat deze overeenkomst als voorbeeld moet dienen voor de wederkerigheid met andere landen en in het bijzonder met de Verenigde Staten en Canada.</p>
    </intervention>
    <intervention id="2-277-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Deze overeenkomst geeft alle burgers van Brazilië en van de EU die houder zijn van een diplomatiek of dienstenpaspoort toegang tot visumvrij reizen voor kort verblijf. Om ervoor te zorgen dat alle EU-burgers gelijk worden behandeld, is in artikel 8 bepaald dat Brazilië de overeenkomst alleen ten aanzien van alle lidstaten van de Europese Unie kan opschorten of beëindigen, en dat omgekeerd ook de EU de overeenkomst alleen voor alle lidstaten kan opschorten of beëindigen.</p>
      <p sl="lt">De overeenkomst voorziet in de oprichting van een comité van deskundigen, dat geschillen moet beslechten die kunnen voortvloeien uit de interpretatie of de toepassing van de bepalingen ervan. De overeenkomst voorziet eveneens in de uitwisseling van specimina van paspoorten tussen Brazilië en de lidstaten. Ik ben van mening dat het vrijwaren van de bestaande bilaterale overeenkomsten een prioriteit voor de Europese Unie moet blijven, aangezien deze overeenkomsten voorzien in een vrijstelling van de visumplicht voor kort verblijf voor categorieën van reizigers die niet vallen onder de overeenkomst tussen de EU en Brazilië.</p>
      <p sl="lt">In dit opzicht dient eraan te worden herinnerd dat de Europese Unie een beroep kan doen op de opschortingsclausule van de visumvrijstellingsovereenkomst tussen de EU en Brazilië indien Brazilië besluit de bilaterale overeenkomsten op te zeggen. Deze visumvrijstellingsovereenkomst voor houders van een diplomatiek of dienstpaspoort betekent een stap vooruit in de totstandbrenging van een volledig wederkerige visumvrijstelling in overeenstemming met Verordening (EG) nr. 539/2001.</p>
    </intervention>
    <intervention id="2-278-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ofschoon Brazilië behoort tot de zogenaamde "positieve lijst" met landen waarvan de onderdanen zijn vrijgesteld van visumvereisten wanneer ze de buitengrenzen van de Europese Unie overschrijden, profiteren de burgers van vier EU-landen – Estland, Letland, Malta en Cyprus – nog steeds niet van een soortgelijke regeling wanneer zij naar Brazilië reizen. Krachtens het Verdrag van Lissabon valt het gemeenschappelijk visumbeleid onder de exclusieve bevoegdheid van de Europese Unie. Het is derhalve aan de Unie om over deze overeenkomst te onderhandelen en ervoor te zorgen dat ze de gelijke behandeling van alle EU-burgers waarborgt.</p>
      <p sl="pt">Er is besloten om twee afzonderlijke overeenkomsten te sluiten: een voor de houders van gewone paspoorten en een voor de houders van een diplomatiek of dienstpaspoort. Ik onderschrijf deze beslissing omdat althans de overeenkomst inzake de houders van een diplomatiek of dienstpaspoort op die manier sneller in werking kan treden, aangezien ze niet door het Braziliaanse Congres hoeft te worden bekrachtigd.</p>
      <p sl="pt">De bestaande bilaterale overeenkomsten blijven van kracht, aangezien deze overeenkomsten voorzien in een vrijstelling van de visumplicht voor kort verblijf voor categorieën van reizigers die niet onder de overeenkomst tussen de Europese Unie en Brazilië vallen.</p>
    </intervention>
    <intervention id="2-279-000" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik heb gestemd voor het goedkeuren van deze overeenkomst als rapporteur van het Europees Parlement. Deze overeenkomst zal leiden tot afschaffing van de visumplicht voor Brazilië voor houders van een diplomatiek of dienstpaspoort uit vier lidstaten – Estland, Letland, Malta en Cyprus. Ik ben van mening dat de overeenkomst een belangrijke vooruitgang betekent in de richting van volledige wederkerigheid van visa voor alle Europese burgers in relatie tot derde landen. De inspanningen in de richting van volledige wederkerigheid moeten ook doorgaan met het oog op volledige visumvrijstelling met Canada en de Verenigde Staten, voor de burgers van vijf lidstaten: Roemenië, Bulgarije, Tsjechië, Cyprus en Polen.</p>
    </intervention>
    <intervention id="2-280-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor deze aanbeveling gestemd omdat hiermee een stap wordt gezet naar een volledige wederkerige visumvrijstelling voor kort verblijf voor houders van een diplomatiek of dienstpaspoort tussen de Europese Unie en Brazilië. De ondertekening van deze overeenkomst zou een voorbeeld moeten zijn voor andere landen, met name de Verenigde Staten en Canada, die voor bepaalde EU-lidstaten een visumverplichting blijven toepassen.</p>
    </intervention>
    <intervention id="2-280-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">In het verlengde van de resolutie die hier vandaag in stemming is gebracht met betrekking tot de sluiting van de overeenkomst tussen de Europese Unie en de Federale Republiek Brazilië inzake de vrijstelling van de visumplicht voor kort verblijf voor houders van een gewoon paspoort is er reden te meer om deze regeling ook op houders van een diplomatiek of dienstpaspoort toe te passen. Bij dit soort overeenkomsten is wederkerigheid essentieel en belangrijk om te waarborgen dat de vrijstellingen niet aan banden worden gelegd door administratieve of bureaucratische vereisten die de legitieme verwachtingen van de burgers in gevaar kunnen brengen. Brazilië wordt een steeds belangrijkere EU-partner, die zijn geschiedenis en zijn taal deelt met de Europese Unie. Daarom moeten alle maatregelen die bijdragen aan het bevorderen van de betrekkingen tussen dit grote Zuid-Amerikaanse land en Europa gunstig worden onthaald.</p>
    </intervention>
    <intervention id="2-281-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Overeenkomstig Verordening (EG) nr. 539/2001 kunnen burgers van Brazilië zonder visum voor kort verblijf naar alle lidstaten van de Europese Unie reizen.</p>
      <p sl="pt">Dit voorrecht is omgekeerd echter niet voor iedereen in de Europese Unie weggelegd. Immers, de onderdanen van Estland, Cyprus, Malta en Letland hebben wel een visum nodig. Dit betekent dat het "wederkerigheidsbeginsel" niet wordt geëerbiedigd.</p>
      <p sl="pt">In 2008 heeft de Raad een besluit vastgesteld waarbij de Commissie werd gemachtigd te onderhandelen over de ondertekening van een overeenkomst tussen de Europese Unie en Brazilië waarmee een eind moest worden gemaakt aan de schendingen van het wederkerigheidsbeginsel. Teneinde het proces te bespoedigen en de inwerkingtreding niet langer uit te stellen, zijn de twee partijen overeengekomen twee afzonderlijke overeenkomsten te sluiten: één voor houders van een gewoon paspoort, en één voor houders van een diplomatiek of dienstpaspoort. Deze laatste overeenkomst hoeft niet te worden bekrachtigd door het Braziliaanse Congres.</p>
      <p sl="pt">Daarom verwelkom ik dit initiatief, waarmee de gelijke behandeling van alle EU-burgers wordt gewaarborgd, met volledige inachtneming van het wederkerigheidsbeginsel.</p>
    </intervention>
    <intervention id="2-281-500" speaker_id="96810" name="Carlo FIDANZA" is_mep="True" mode="written" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Ik heb net als mijn Italiaanse collega's van de Fractie van de Europese Volkspartij (Christen-Democraten) besloten mij te onthouden van stemming over de betrekkingen tussen de Europese Unie en de Federale Republiek Brazilië inzake de vrijstelling van de visumplicht voor kort verblijf voor houders van een diplomatiek of dienstpaspoort. Ik had namelijk, in het licht van de resolutie over de zaak-Battisti, liever gezien dat de stemming was uitgesteld in afwachting van een uitspraak van de Braziliaanse federale rechter inzake de uitlevering van de misdadiger Cesare Battisti.</p>
      <p sl="it">Daar het onderwerp niet urgent is, zou het absoluut geen problemen hebben opgeleverd om de stemming uit te stellen tot de volgende plenaire vergadering of die van april, zeker gezien het verdriet dat de meervoudige moordenaar Battisti de families van zijn slachtoffers heeft aangedaan. Deze families wachten al 31 jaar op gerechtigheid en op het moment dat Battisti wordt uitgeleverd aan Italië om de straf uit te zitten waartoe hij aldaar is veroordeeld.</p>
    </intervention>
    <intervention id="2-282-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">In overeenstemming met Verordening (EG) nr. 539/2001 behoort Brazilië tot de zogenaamde "positieve lijst" met landen waarvan de onderdanen vrijgesteld zijn van visumvereisten wanneer ze de buitengrenzen van de Europese Unie overschrijden. Op grond van het wederkerigheidsbeginsel, dat aan de basis van deze verordening ligt, zouden voor alle EU-burgers die naar Brazilië reizen gelijkaardige rechten moeten gelden.</p>
      <p sl="pt">Tot nu toe werd het wederkerigheidsbeginsel in de praktijk gebracht door middel van bilaterale visumvrijstellingsovereenkomsten tussen Brazilië en afzonderlijke lidstaten. Vier EU-lidstaten (Estland, Letland, Malta en Cyprus) hebben echter nog geen dergelijke overeenkomst ondertekend. De burgers van deze landen moeten bijgevolg nog steeds beschikken over een visum om naar Brazilië te reizen, wat in strijd is met het wederkerigheidsbeginsel.</p>
      <p sl="pt">De visumvrijstellingsovereenkomst tussen de Europese Unie en Brazilië, die de andere bilaterale overeenkomsten die gesloten zijn met verschillende lidstaten niet vervangt, dekt toeristische reizen en zakenreizen van houders van een diplomatiek of dienstpaspoort.</p>
    </intervention>
    <intervention id="2-282-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit document gestemd, omdat de overeenkomst alle burgers van Brazilië en van de EU die houder zijn van een diplomatiek of dienstenpaspoort toegang geeft tot visumvrij reizen voor kort verblijf. Om ervoor te zorgen dat alle EU-burgers gelijk worden behandeld, is in artikel 8 bepaald dat Brazilië de overeenkomst alleen ten aanzien van alle lidstaten van de Europese Unie kan opschorten of beëindigen, en dat omgekeerd ook de EU de overeenkomst alleen voor alle lidstaten kan opschorten of beëindigen. Deze visumvrijstellingsovereenkomst voor houders van een diplomatiek of dienstpaspoort betekent een stap vooruit in de totstandbrenging van een volledig wederkerige visumvrijstelling in overeenstemming met Verordening (EG) nr. 539/2001.</p>
    </intervention>
    <intervention id="2-288-000" speaker_id="96824" name="Monica MACOVEI" is_mep="True" mode="written" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Ik heb gestemd voor de instemming van het Europees Parlement met de sluiting van de twee overeenkomsten inzake visumvrijstelling met Brazilië. Op het ogenblik hebben Braziliaanse burgers geen visum nodig om de EU in te reizen, terwijl burgers uit Estland, Letland, Malta en Cyprus wel een visum moeten hebben om Brazilië binnen te komen. Deze overeenkomsten garanderen de toepassing van het wederkerigheidsbeginsel ten aanzien van vrijstellingen van de visumplicht tussen de EU en Brazilië.</p>
    </intervention>
    <intervention id="2-288-500" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd. De visumvrijstelling is van toepassing op houders van een diplomatiek of dienstpaspoort die een toeristische of zakenreis ondernemen. De burgers van de overeenkomstsluitende partijen mogen gedurende maximaal drie maanden per periode van zes maanden na de datum van eerste toegang, op elkaars grondgebied verblijven. Visumvrijstelling voor andere reisdoeleinden dan deze die zijn opgenomen in de overeenkomst, is nog steeds mogelijk door middel van de bilaterale overeenkomsten die gesloten zijn tussen Brazilië en 23 van de 27 lidstaten. De overeenkomst houdt rekening met de situatie van de lidstaten die het Schengenacquis nog niet volledig toepassen. De visumvrijstelling geeft de Braziliaanse burgers het recht om gedurende drie maanden te verblijven op het grondgebied van elk van de lidstaten (Cyprus, Bulgarije, Roemenië) die nog geen deel uitmaken van het Schengengebied, ongeacht de periode die voor het gehele Schengengebied geldt.</p>
    </intervention>
    <intervention id="2-283-000" speaker_id="96817" name="Erminia MAZZONI" is_mep="True" mode="written" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Mijn onthouding van stemming met betrekking tot de aanbeveling betreffende de overeenkomst tussen de Europese Unie en de Federale Republiek Brazilië inzake de vrijstelling van de visumplicht voor kort verblijf voor houders van een diplomatiek of dienstpaspoort staat los van de inhoud.</p>
      <p sl="it">Ik keur de houding van de Braziliaanse regering ten aanzien van de zaak-Battisti af. Battisti zou krachtens de bilaterale uitleveringsovereenkomst moeten worden uitgeleverd. Het standpunt van de rechtbank is strijdig met de aangegane verplichtingen. Battisti is door een gewone rechtbank en op basis van de gewone nationale wetten voor een gewoon strafbaar feit – meervoudige moord – veroordeeld tot een gevangenisstraf in Italië. Het is moeilijk steun te geven aan internationale betrekkingen, zoals geformuleerd in de verslagen waarover het Parlement vandaag stemt, met een land dat zich niet aan overeenkomsten houdt en dat bovenal een standpunt inneemt tegen het fundamenteel recht op bescherming van het leven.</p>
    </intervention>
    <intervention id="2-283-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Alle Europese burgers die voor toeristische en zakelijke bezoeken naar Brazilië willen reizen, hebben voor een verblijf tot drie maanden geen visum nodig, net zoals Braziliaanse burgers zonder visum naar alle EU-lidstaten kunnen reizen, krachtens de overeenkomst die door het Parlement is goedgekeurd. De overeenkomst is vooral een goede zaak voor de burgers van Estland, Letland, Malta en Cyprus, die nog steeds een visum nodig hebben om het grondgebied van Brazilië te betreden. Ze is van toepassing op houders van een diplomatiek of dienstpaspoort. Met de sluiting van deze overeenkomst wordt aan alle EU-burgers – met inbegrip van de burgers van Estland, Letland, Malta en Cyprus van wie Brazilië nog steeds een visum verlangde – de mogelijkheid geboden het land te betreden zonder visum voor toerisme of zaken, net zoals burgers van Brazilië nu al zonder visum naar alle EU-lidstaten kunnen reizen. De overeenkomst beperkt de verblijfsduur tot drie maanden binnen een periode van zes maanden in het Schengengebied.</p>
    </intervention>
    <intervention id="2-283-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">In overeenstemming met het Verdrag van Lissabon valt het gemeenschappelijk visumbeleid met derde landen onder de exclusieve bevoegdheid van de EU, en kan alleen de Unie, en niet de afzonderlijke lidstaten, over een visumvrijstellingsovereenkomst met Brazilië onderhandelen en een dergelijke overeenkomst sluiten. Vóór de inwerkingtreding van het Verdrag van Lissabon was dat niet het geval. Dit verslag gaat over de overeenkomst tussen de EU en Brazilië inzake de visumvrijstelling van houders van een diplomatiek of dienstpaspoort. De overeenkomst is op 8 november 2010 in Brussel formeel ondertekend namens de Unie en Brazilië. De visumvrijstellingsovereenkomst tussen de EU en Brazilië zal de andere bilaterale overeenkomsten die gesloten zijn met verschillende lidstaten niet vervangen, wel vervolledigen. De door de Unie gesloten overeenkomst zal echter wel prevaleren boven de bilaterale overeenkomsten voor wat door deze overeenkomsten gedekte gebieden betreft, namelijk toeristische reizen en zakenreizen. Ik ben tevreden met de wederkerigheidsclausules voor Braziliaanse onderdanen en EU-burgers, en de garantie dat alle EU-burgers een gelijke behandeling zullen krijgen. In de overeenkomst is vastgelegd dat Brazilië de overeenkomst alleen ten aanzien van alle lidstaten van de Europese Unie kan opschorten of beëindigen. Ik heb daarom vóór gestemd.</p>
    </intervention>
    <intervention id="2-283-875" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik heb mijn stem uitgebracht vóór de sluiting van de overeenkomst tussen de Europese Unie en Brazilië inzake de vrijstelling van de visumplicht voor kort verblijf voor houders van een diplomatiek of dienstpaspoort. Op die manier garanderen we – overeenkomstig de eisen voortvloeiende uit het wederkerigheidsbeginsel en het principe van gelijke behandeling – dat alle EU-burgers (inclusief burgers uit Estland, Letland, Malta en Cyprus, die tot nu toe een visum nodig hadden om tot Braziliaans grondgebied toegelaten te worden) met een diplomatiek of dienstpaspoort voor toeristische reizen en zakenreizen Brazilië binnen kunnen komen, op precies dezelfde wijze waarop Braziliaanse onderdanen naar alle lidstaten van de EU kunnen reizen.</p>
    </intervention>
    <intervention id="2-285-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">De visumvrijstelling is van toepassing op houders van een diplomatiek of dienstpaspoort die een toeristische of zakenreis ondernemen. De burgers van de overeenkomstsluitende partijen mogen gedurende maximaal drie maanden per periode van zes maanden na de datum van eerste toegang tot elkaars grondgebied, op dat grondgebied verblijven. De visumvrijstelling voor andere reisdoeleinden dan deze die zijn opgenomen in de overeenkomst, kan nog steeds worden bewerkstelligd door middel van de bilaterale overeenkomsten die gesloten zijn tussen Brazilië en 23 van de 27 lidstaten.</p>
      <p sl="en">De overeenkomst houdt rekening met de situatie van de lidstaten die het Schengenacquis nog niet volledig toepassen. De visumvrijstelling geeft de burgers van Brazilië het recht om gedurende drie maanden te verblijven op het grondgebied van elk van de lidstaten (Cyprus, Bulgarije, Roemenië) die nog geen deel uitmaken van het Schengengebied, los van de periode die voor het gehele Schengengebied geldt.</p>
    </intervention>
    <intervention id="2-286-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Brazilië maakt deel uit van de zogenaamde "positieve lijst" met landen waarvan de onderdanen vrijgesteld zijn van visumvereisten wanneer ze de buitengrenzen van de Europese Unie overschrijden. Tot nu toe werd het wederkerigheidsbeginsel in de praktijk gebracht door middel van bilaterale visumvrijstellingsovereenkomsten tussen Brazilië en afzonderlijke lidstaten. Estland, Letland, Malta en Cyprus hebben echter nog geen daartoe strekkende overeenkomst ondertekend, wat betekent dat voor de burgers van deze landen geen visumvrijstelling geldt. Deze overeenkomst betreft de visumvrijstelling voor houders van een diplomatiek of dienstpaspoort, en heeft dezelfde doelstelling en reikwijdte als de overeenkomst voor houders van een gewoon paspoort.</p>
      <p sl="pt">Ingevolge de Braziliaanse wetgeving is het evenwel zo dat een overeenkomst inzake houders van een diplomatiek paspoort niet door het Braziliaanse Congres behoeft te worden geratificeerd, zodat een op dit type paspoorten betrekking hebbende overeenkomst sneller in werking kan treden. De hier bedoelde twee overeenkomsten zullen de andere bilaterale overeenkomsten tussen de EU-lidstaten en Brazilië niet vervangen, wel vervolledigen. Ik vind het heel belangrijk dat het wederkerigheidsbeginsel in visumvrijstellingsovereenkomsten ook op andere derde landen wordt toegepast, om zo een einde te maken aan de bestaande discriminatie (in de eerste plaats ten aanzien van de Verenigde Staten en Canada).</p>
    </intervention>
    <intervention id="2-233-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Hoewel ik het eens ben met de inhoud van deze overeenkomst, heb ik besloten mij te onthouden van stemming om te protesteren tegen het beleid dat de Braziliaanse regering sinds lange tijd voert ten aanzien van Cesare Battisti.</p>
      <p sl="it">Deze meervoudig veroordeelde moordenaar ontkomt op deze manier aan de straf die de Italiaanse rechterlijke macht hem heeft opgelegd.</p>
    </intervention>
    <intervention id="2-289-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik keur dit verslag goed, omdat ik geloof dat de dienstenrichtlijn kan bijdragen tot een betere economische integratie van de interne markt en verder een stimulans kan zijn voor de verhouding tussen interne markt en het cohesiebeleid, die elkaar onderling versterken. Om deze doelstelling te verwezenlijken moet er meer transparantie worden betracht bij de informatieverschaffing aan burgers en bedrijven. Het is belangrijk om te wijzen op de voorwaarden voor niet-toepassing van het oorsprongslandbeginsel op bepaalde gebieden en activiteiten, zeker als het gaat om uiteenlopende wetgeving zoals die in andere communautaire instrumenten is vastgelegd en het geheel aan garanties dat de bemiddelende lidstaten aan gedetacheerde werknemers moet toekennen. Deze kwesties hebben aanleiding gegeven tot lange discussie en dat heeft toepassing van de Richtlijn op een eerder tijdstip verhinderd. Ik ben bang dat de toepassing van de Richtlijn op lokaal en regionaal niveau bepaalde op deregulering gerichte maatregelen zal tegenwerken en pogingen om de administratieve procedures te vereenvoudigen zal frustreren, in de eerste plaats omdat die toepassing extra lasten met zich mee kan brengen. Het is dus van cruciaal belang dat er uit de structuurfondsen en andere instrumenten middelen worden vrijgemaakt om daarvoor gedurende de overgangsperiode te compenseren. Ik dring daarom aan op een betere samenhang en coördinatie tussen de maatregelen op de verschillende beleidsgebieden.</p>
    </intervention>
    <intervention id="2-290-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ik heb mijn stem gegeven aan deze resolutie van het Europees Parlement over de tenuitvoerlegging van de dienstenrichtlijn, die in 2006 in werking is getreden. Het doel van de dienstenrichtlijn is de markt voor dienstverrichters in de Europese Unie te openen, protectionistische beperkingen van de lidstaten voor de uitoefening van een dienstverrichtingsactiviteit op te heffen en het beginsel van vrij verkeer, dat de grondslag vormt van de interne markt, toe te passen. Kortom, de Europese dienstverrichters moeten hun werk zonder bureaucratische belemmeringen overal in de EU kunnen aanbieden. De richtlijn bestrijkt allerlei diensten die samen veertig procent van het bruto binnenland product (bbp) van de EU uitmaken. We verwachten dat de tenuitvoerlegging van deze richtlijn mogelijk een winst van wel 140 miljard euro en een groei van het bbp van de EU van 1,5 procent kan opleveren. De richtlijn moet echter naar behoren ten uitvoer worden gelegd om de verwachte voordelen op te leveren. Helaas is vastgesteld dat niet alle lidstaten van de EU erin zijn geslaagd om de richtlijn uiterlijk eind 2009 in nationale wetgeving om te zetten. Ik ben het ermee eens dat het inrichten van specifieke loketten een wezenlijk bestanddeel van een effectieve tenuitvoerlegging van deze richtlijn vormt.</p>
      <p sl="lt">Deze loketten zijn bedoeld om alle relevante informatie te leveren en om een mogelijkheid te scheppen om alle procedures met elektronische middelen uit te voeren, en niet alleen in de nationale taal. Volgens de gegevens van de Europese Commissie hebben 22 lidstaten van de EU dergelijke loketten ingericht, maar hebben slechts zeventien van hen e-overheidsportalen, die bovendien van lidstaat tot lidstaat grote verschillen vertonen. Er moet worden benadrukt dat zonder behoorlijk functionerende loketten de consumenten niet alle nodige informatie zullen krijgen, wat ervoor zal zorgen dat we de in de richtlijn vastgelegde doelstellingen niet zullen bereiken.</p>
    </intervention>
    <intervention id="2-291-000" speaker_id="28422" name="Alfredo ANTONIOZZI" is_mep="True" mode="written" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">De potentiële voordelen van de uitvoering van de dienstenrichtlijn staan buiten kijf. De diensten die onder deze richtlijn vallen zijn goed voor 40 procent van het bbp en van de werkgelegenheid van de EU. Als de richtlijn goed wordt uitgevoerd, kan een enorm economisch potentieel worden benut, werkgelegenheid worden gecreëerd en worden bijgedragen tot het economisch herstel. Een goede uitvoering van de richtlijn door de lidstaten is net zo belangrijk als het naleven van de termijnen die voor dat doel zijn gesteld.</p>
      <p sl="it">Het Europees Parlement heeft tijdens de onderhandelingen voorafgaand aan de vaststelling van de richtlijn al laten zien een cruciale rol te kunnen spelen. Daarom ben ik van mening dat het Parlement toezicht moet houden op de omzetting van de richtlijn door de lidstaten. De Europese dienstverleners moeten hun diensten overal in de Europese Unie kunnen aanbieden, zonder te worden belemmerd door bureaucratische hindernissen. Tijdens de omzettingsfase moeten we echter ook aandacht schenken aan andere aspecten, met name aan de administratieve lasten waar de lidstaten momenteel onder gebukt gaan.</p>
      <p sl="it">Ik ben het met de rapporteur eens dat de door de Raad ingevoerde procedure voor de wederzijdse beoordeling tot onnodige bureaucratische belasting van de nationale, regionale en lokale autoriteiten leidt. Ik hoop dat zo snel mogelijk wordt onderzocht wat de mogelijke voordelen van deze procedures zijn, want anders zal er sprake blijven van hoge bureaucratische lasten.</p>
    </intervention>
    <intervention id="2-291-125" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Ik heb voor deze tekst gestemd. Het ging er namelijk niet om een balans op te maken van de tenuitvoerlegging van de dienstenrichtlijn die het Parlement in 2006 heeft aangenomen, want daar is het nog veel te vroeg voor. Het ging er om om niet alleen het economische en sociale belang van deze openstelling van de dienstensector in Europa te onderstrepen (de door de richtlijn bestreken activiteiten maken 40 procent van het bbp en de werkgelegenheid van de EU uit en het ontwikkelingspotentieel wordt geschat op 0,6 tot 1,5 procent van het bbp), maar ook om de fundamentele elementen van de omzetting van de richtlijn te benadrukken. Ten eerste, de specifieke loketten. Het doel van deze loketten is om het verrichten van diensten in heel Europa te vergemakkelijken. Dat betekent concreet dat wanneer een ondernemer zich in het buitenland wil vestigen of grensoverschrijdende diensten wil verlenen, hij zich tot een specifiek loket moet kunnen wenden waar hij uitleg krijgt over alle te volgen stappen die nodig zijn voor de vestiging van zijn bedrijf. Deze specifieke loketten vormen de sleutel tot het succes van de dienstenrichtlijn. Ten tweede, het toepassingsgebied van de richtlijn. Ik ben van mening dat we op Europees niveau een echt politiek debat moeten houden over wat we onder diensten van algemeen belang verstaan en over de regels die we hierop van toepassing willen laten zijn.</p>
    </intervention>
    <intervention id="2-291-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb vóór dit document gestemd. Het doel van de dienstenrichtlijn is om het voor zelfstandige ondernemers en het MKB aanzienlijk gemakkelijker te maken in andere lidstaten te werken, nieuwe terreinen voor hun onderneming te ontsluiten en ook nieuw personeel in dienst te nemen. De dienstensector bestrijkt 40% van het bbp en is met name van belang voor de economische groei en de bestrijding van de werkloosheid. Deze richtlijn betekent een wezenlijke stap op weg naar de totstandbrenging van een werkelijke interne markt voor diensten, die ondernemingen, en met name kleine en middelgrote ondernemingen, in staat zal stellen om overal op de interne markt de burgers een betere dienstverlening te bieden, tegen concurrerende prijzen, en het enorme economische en werkgelegenheidspotentieel van de Europese interne dienstenmarkt te ontsluiten. Willen de dienstverrichters werkelijk van de voordelen van de dienstenrichtlijn profiteren, dan zal deze in alle lidstaten volledig en tijdig ten uitvoer moeten worden gelegd. Ik geloof dat de Commissie nauwlettend toe moet zien op de toepassing van de richtlijn in alle lidstaten en periodiek uitvoeringsverslagen moet opstellen teneinde de resterende obstakels in de dienstensector weg te nemen en het economisch potentieel te ontsluiten.</p>
    </intervention>
    <intervention id="2-291-500" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">De in december 2006 aanvaarde dienstenrichtlijn geeft invulling aan het beginsel van vrij verkeer van diensten. De richtlijn is bedoeld om een interne dienstenmarkt binnen de Europese Unie te creëren. Deze richtlijn is al in 2006 aangenomen, maar in een aantal lidstaten is bij de tenuitvoerlegging ervan vertraging opgetreden, hetzij vanwege wetgevingskwesties, hetzij vanwege redenen van technische aard (aangezien er meerdere wetgevingsinstrumenten moesten worden ingezet om de richtlijn op de juiste wijze toe te passen).</p>
      <p sl="pt">Een naar behoren functionerende dienstenmarkt is voor het economisch herstel van Europa van fundamenteel belang. De dienstensector is goed voor meer dan 70 procent van de banen en de nettobanenschepping in de interne markt. Op Europese schaal kunnen de voordelen oplopen tot tussen de 60 en 140 miljard euro, wat neerkomt op een groeipotentieel van 0,6 à 1,4 procent van het bbp.</p>
      <p sl="pt">Daarom steun ik dit verslag over de tenuitvoerlegging van de dienstenrichtlijn. Ik geloof namelijk dat de beoordeling van richtlijnen heel belangrijk is, aangezien zulke beoordelingen problemen bij de implementatie kunnen aantonen en zo een correctie van die problemen mogelijk maken.</p>
    </intervention>
    <intervention id="2-291-750" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">De toepassing van de dienstenrichtlijn is naar mijn idee de gelegenheid bij uitstek om de aandacht te vestigen op de gebreken van de richtlijn, die met name betrekking hebben op het toepassingsgebied. In mijn advies namens de Commissie werkgelegenheid heb ik gewezen op de rechtsonzekerheid die thans bestaat omtrent de diensten van algemeen belang en op de absolute noodzaak om rekening te houden met hun specifieke karakter. Hoewel iedereen het erover eens is dat een verduidelijking van de begrippen (diensten van algemeen belang, economische, niet-economische en sociale diensten) noodzakelijk is, bestaat er in het Parlement nog grote verdeeldheid over de wijze waarop dit moet gebeuren. Ik heb gepleit voor een duidelijk rechtskader, desnoods via een kaderrichtlijn. Hoewel ik betreur dat dit niet in de definitieve tekst is opgenomen, feliciteer ik mevrouw Gebhardt met het feit dat zij erin is geslaagd om deze problemen te vermelden in het verslag van de Commissie interne markt en consumentenbescherming, dat zich met name richt op de wederzijdse beoordeling en de specifieke loketten. In paragraaf 45 staat dat er een wetgevingskader, zelfs sectoraal, vereist is, en wordt herinnerd aan de toezegging die de heer Barnier onlangs heeft gedaan dat in 2011 een pakket maatregelen inzake de diensten van algemeen economisch belang zal worden voorgesteld. Ik wacht derhalve op deze voorstellen en op maatregelen die eindelijk een antwoord zullen zijn voor de dienstenverstrekkers en de lokale en regionale autoriteiten en die tegelijk ook een erkenning zijn van de essentiële bijdrage die deze diensten leveren tot sociale en territoriale cohesie.</p>
    </intervention>
    <intervention id="2-292-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">In december 2006 is de Europese dienstenrichtlijn in werking getreden. Het ambitieuze doel ervan is de markt voor dienstverrichters in de Europese Unie te openen, protectionistische beperkingen van de lidstaten voor de uitoefening van een dienstverrichtingactiviteit op te heffen en in de EU het beginsel van vrij verkeer van goederen en diensten toe te passen. Krachtens de richtlijn moeten de Europese dienstverrichters hun werk zonder bureaucratische belemmeringen overal in de EU kunnen aanbieden.</p>
      <p sl="it">In het initiatiefverslag waarover we debatteren en dat door het Parlement is ingediend om de omzetting van de richtlijn in nationaal recht nauwgezet te volgen, wordt een oordeel gegeven over het werk dat de lidstaten tot nu toe hebben verricht. In het verslag wordt met name gewezen op vertragingen in het omzettingsproces en op aanzienlijke interpretatieproblemen omtrent de werkingssfeer van de richtlijn.</p>
      <p sl="it">Daarom roep ik, ter bescherming van de marktspelers, dringend op tot een ondubbelzinnige definitie van de diensten die onder de richtlijn vallen. Tot slot geloof ik dat een goede uitvoering van het informatiesysteem voor de interne markt, de uitbreiding van de rol daarvan en de verdere digitalisering van de één-loketten in Europa ongetwijfeld grote voordelen zullen opleveren voor de dienstverrichters en dat KMO's op die manier gemakkelijker toegang tot informatie zullen krijgen.</p>
    </intervention>
    <intervention id="2-292-250" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb vóór dit verslag gestemd, omdat het doel van de dienstenrichtlijn is de markt voor dienstverrichters in de Europese Unie te openen, protectionistische beperkingen van de lidstaten voor de uitoefening van een dienstverrichtingsactiviteit op te heffen en het beginsel van vrij verkeer, dat de grondslag vormt van de interne markt, toe te passen. Het toepassingsgebied van de dienstenrichtlijn omvat in wezen alle commerciële diensten die worden aangeboden door in een lidstaat gevestigde dienstverrichters. Niet onder het toepassingsgebied vallen niet-economische diensten van algemeen belang, financiële diensten, diensten op het gebied van vervoer, diensten van uitzendbureaus, diensten van de gezondheidszorg en sociale diensten op het gebied van verzorging, kinderzorg en woningbouw. De diensten van algemeen belang worden door de richtlijn niet ter discussie gesteld en de richtlijn mag in geen geval ten doel hebben om de publieke basiszorg uit te hollen. Het is niet alleen noodzakelijk de onder de richtlijn vallende diensten en de diensten van algemeen belang duidelijk af te bakenen, maar ook te waarborgen dat de diensten in het algemene economische belang door kaderwetgeving worden beschermd.</p>
    </intervention>
    <intervention id="2-292-500" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">De dienstenrichtlijn zal in geen geval leiden tot deregulering of liberalisering van de dienstensector. Doel van de dienstenrichtlijn is de toegang tot de markten in de lidstaten zo te regelen dat willekeurige belemmeringen worden weggenomen en dat regels die in de lidstaten gehandhaafd worden terecht en non-discriminatoir zijn. Er werd uitdrukkelijk bepaald dat het wetsvoorstel geen gevolgen zal hebben voor het arbeidsrecht, noch voor de rechten van werknemers. Het Europees Parlement heeft dit punt tegenover de Raad benadrukt.</p>
      <p sl="ro">Artikel 16 bepaalt dat geen enkele lidstaat wordt verhinderd om eisen te stellen aan het verrichten van diensten als deze gerechtvaardigd zijn om redenen in verband met de openbare orde, de openbare veiligheid, de volksgezondheid of de bescherming van het milieu.</p>
      <p sl="ro">In een aantal lidstaten is sprake van vertraging bij de omzetting van de richtlijn, maar dit is voornamelijk te wijten aan interpretatieverschillen. Daarom is het van belang dat het toepassingsgebied van de richtlijn duidelijk en transparant is. Het is noodzakelijk om niet alleen de onder de richtlijn vallende diensten en de diensten van algemeen belang duidelijk af te bakenen, maar ook te waarborgen dat de diensten in het algemene economische belang door kaderwetgeving worden beschermd.</p>
    </intervention>
    <intervention id="2-293-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="nl">Het doel van deze richtlijn, die in december 2006 van kracht is geworden, is om de markt te openen voor dienstverleners in de Europese Unie door alle protectionistische beperkingen, willekeurige belemmeringen en eventuele discriminerende regelgeving op te heffen. Bovendien heeft het Parlement er altijd op aangedrongen dat deze richtlijn niet als voorwendsel voor een gevaarlijke deregulering van de sector wordt gebruikt.</p>
      <p sl="nl">Ik heb voor dit verslag gestemd omdat het de aandacht vestigt op de vaak onterechte vertragingen en geschillen betreffende de omzetting van de dienstenrichtlijn, terwijl diensten 40 procent van het bbp en de werkgelegenheid van de EU uitmaken. Bovendien kunnen Europese bedrijven, vooral het midden- en kleinbedrijf, dankzij de richtlijn betere diensten verlenen aan de burgers, tegen concurrerende prijzen. Een correcte en transparante toepassing van de dienstenrichtlijn zou het enorme economische en werkgelegenheidspotentieel van de Europese interne markt, dat geschat wordt op 0,6-1,5 procent van het bbp van de EU, kunnen ontsluiten. De Europese Unie heeft hier sterke behoefte aan. De volledige toepassing van de richtlijn op het hele grondgebied van de EU zal dus tot meer concurrentie in de interne markt leiden, wat ten goede zal komen aan burgers en bedrijven.</p>
    </intervention>
    <intervention id="2-293-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">De dienstenrichtlijn is een cruciaal instrument voor het bevorderen van de groei in de Europese Unie. De richtlijn maakt het zelfstandige ondernemers en KMO’s veel gemakkelijker om in andere lidstaten te werken, nieuwe terreinen voor hun onderneming te ontsluiten of nieuw personeel in dienst te nemen. De door de dienstenrichtlijn bestreken activiteiten vertegenwoordigen 40 procent van het bbp en de werkgelegenheid van de EU. Deze sector is derhalve van cruciaal belang voor economische groei en de bestrijding van werkloosheid. Het is zaak dat we het enorme economische en werkgelegenheidspotentieel van de Europese interne dienstenmarkt ontsluiten. Dat is een wezenlijke stap op weg naar de totstandbrenging van een werkelijke interne markt voor diensten, die ondernemingen, en met name KMO’s, in staat zal stellen overal op de interne markt de burgers een betere dienstverlening te bieden tegen concurrerende prijzen. Ik hoop dat de in de richtlijn gestelde doelen in de nabije toekomst worden verwezenlijkt en dat de gehele EU en haar regio’s hiervan zullen profiteren, om aldus bij te dragen tot werkelijke economische, sociale en territoriale samenhang door de schepping van behoorlijke, duurzame kwaliteitsbanen en een verbetering van de kwaliteit en veiligheid van de aangeboden diensten.</p>
    </intervention>
    <intervention id="2-294-000" speaker_id="2212" name="Philippe de VILLIERS" is_mep="True" mode="written" nationality="France" birth_date="25-03-1949" birth_place="Boulogne " p_group="Europe of freedom and democracy Group - Vice" m_state="FR">
      <p sl="fr">Het Parlement spreekt zich uit over de tenuitvoerlegging van de dienstenrichtlijn, waarvan de intrekking lang geleden was beloofd, toen de richtlijn nog de Bolkenstein-richtlijn werd genoemd. Het Europees Parlement beoordeelt nu of deze al dan niet goed ten uitvoer is gelegd in de lidstaten.</p>
      <p sl="fr">De diensten maken 40 procent van het bbp en de werkgelegenheid van de EU uit, waarbij grote verschillen tussen de lidstaten bestaan. De dienstenrichtlijn zou leiden tot juridische ‘vooruitgang’ en uniformiteit, die echter worden gerealiseerd ten koste van de Franse bevolking en die tot gevolg hebben dat de sociale normen naar beneden worden bijgesteld.</p>
      <p sl="fr">De markten en de werknemers, die bijdragen aan de rijkdom van ons land en ons continent, moeten beschermd worden, en zoals altijd weigert de Europese Unie dat.</p>
    </intervention>
    <intervention id="2-294-500" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd omdat de lidstaten de dienstenrichtlijn tot nu slechts gedeeltelijk en beperkt hebben toegepast. Deze richtlijn is één van de belangrijkste stukken Europese wetgeving, aangezien ze erop gericht is de dienstensector te openen voor vrij verkeer binnen de Europese Unie. Er moet echter nog een lange weg worden afgelegd. We moeten garanderen dat deze wetgeving, die drie jaar geleden al is goedgekeurd, correct wordt toegepast, vooral door het creëren van loketten waar alle burgers die diensten in een ander land willen verkopen zich toe kunnen wenden teneinde de nodige informatie in te winnen.</p>
    </intervention>
    <intervention id="2-294-750" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Richtlijn 2006/123/EG betreffende diensten op de interne markt is erop gericht de markt voor dienstverrichters in de Europese Unie te openen, protectionistische beperkingen van de lidstaten voor de uitoefening van een dienstverrichtingsactiviteit op te heffen en het beginsel van vrij verkeer toe te passen, om zo een werkelijke interne markt voor deze sector te scheppen. De dienstensector is goed voor 40 uit van het bbp en de werkgelegenheid van de EU en beschikt over een enorme groei- en werkgelegenheidspotentieel, zeker wat de KMO’s betreft. De termijn voor de tenuitvoerlegging van deze richtlijn is eind 2009 verstreken, maar wordt in een aantal lidstaten nog steeds niet correct toegepast.</p>
      <p sl="pt">Slechts 22 lidstaten beschikken over een functionerende portaalsite, met alle nodige administratieve informatie, en in maar 14 van die 22 landen is het mogelijk de noodzakelijke procedure op elektronische wijze te doorlopen. We moeten garanderen dat de lidstaten deze richtlijn correct toepassen, om er zo voor te zorgen dat willekeurige belemmeringen worden weggenomen en dat de regels die in de lidstaten toch nog gehandhaafd worden terecht en non-discriminatoir zijn. Van belang is ook dat we toezicht houden op de toepassing.</p>
    </intervention>
    <intervention id="2-295-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit voorstel heeft betrekking op de tenuitvoerlegging van Richtlijn 2006/123/EG betreffende diensten op de interne markt.</p>
      <p sl="pt">Het beginsel van vrije verkeer van goederen en personen in de gehele EU is in alle Verdragen vastgelegd teneinde de instelling van een gemeenschappelijke markt mogelijk te maken. Richtlijn 2006/123/EG is aangenomen om een einde te maken aan de bureaucratie die het verlenen van diensten in de lidstaten belemmerde.</p>
      <p sl="pt">Het is echter bekend dat niet alle lidstaten de richtlijn ten uitvoer leggen, omdat ze vinden dat bepaalde aspecten ervan niet voldoende duidelijk zijn. Daarom is deze resolutie zo opportuun.</p>
      <p sl="pt">Ik ben heel blij dat er nu met deze loketten een manier wordt geschapen om snel en efficiënt in te gaan op verzoeken van ondernemers en vertegenwoordigers van de werknemers. Ik hoop dat het niet zal blijven bij elektronische loketten, maar dat er ook gedacht zal worden aan een persoonlijke behandeling. We weten allemaal hoe belangrijk dat is als we ons in een ander land bevinden.</p>
    </intervention>
    <intervention id="2-296-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Wij hebben tegen deze resolutie gestemd, en dat sluit aan bij onze eerdere standpunten inzake de beruchte Bolkestein-richtlijn en de met deze richtlijn beoogde onaanvaardbare doelstellingen: het vergemakkelijken van de liberalisering van diensten, waaronder openbare diensten, om zo de belangen van de economische en financiële groepen van de Europese Unie te dienen, met als gevolg meer werkloosheid en slechtere diensten voor de gebruikers (zoals blijkt uit de sectoren die deze koers reeds zijn ingeslagen).</p>
      <p sl="pt">Met dit verslag wil de rapporteur druk uitoefenen op de lidstaten die niet zo snel voortgang hebben geboekt als de meerderheid van de afgevaardigden graag zou willen – om de belangen van de grote Europese financiële groepen te behartigen – bij het omzetten van Richtlijn 2006/123/EG betreffende diensten op de interne markt. Deze richtlijn is op 28 december 2006 van kracht geworden en beoogt, zoals in het verslag ook wordt gesteld, “de markt voor dienstverrichters in de Europese Unie te openen, protectionistische beperkingen van de lidstaten voor de uitoefening van een dienstverrichtingsactiviteit op te heffen en het beginsel van vrij verkeer, dat de grondslag vormt van de interne markt, toe te passen”.</p>
      <p sl="pt">We zouden een objectieve evaluatie van de liberalisering en daarop volgende privatisering van diensten (waaronder essentiële openbare diensten) moeten uitvoeren, om ons op basis daarvan met onverminderde kracht in te blijven zetten voor de rechten van onze volkeren en werkers.</p>
    </intervention>
    <intervention id="2-297-000" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">De Bolkenstein-richtlijn heeft vertraging opgelopen omdat de lidstaten te lang de tijd zouden hebben genomen voor de omzetting en omdat zij deze slecht zouden toepassen. Het klopt dat de richtlijn in Frankrijk slechts gedeeltelijk in nationaal recht is omgezet. En dat heeft een reden. Teneinde een publiek debat, en dus een nieuwe storm van protest, te voorkomen, heeft de regering van de heer Sarkozy bewust besloten geen gebruik te maken van een kaderwet, maar om in alle toepasselijke wetsteksten de beginselen van de richtlijn op te nemen. In feite is het maar één beginsel: de volledige en absolute vrijheid van vestiging en dienstverlening. De versnippering van de wetswijzigingen heeft de ondoorzichtigheid van het proces bevorderd. Er bestaat nog altijd geen duidelijkheid over het toepassingsgebied van de tekst, aangezien bepaalde sociale diensten die verondersteld worden te zijn uitgesloten, in feite wel onder de richtlijn vallen. De diensten die nu wel echt zijn uitgesloten, zijn dat slechts voorwaardelijk, aangezien de Commissie iedere drie jaar een voorstel kan doen om de uitzonderingen te schrappen. En wat betreft de meest schandalige bepaling van de tekst, het oorspronglandbeginsel: hoewel deze bepaling officieel is geschrapt, keert ze heimelijk terug dankzij de mogelijkheden die worden geboden door de detacheringsrichtlijn en de verordening betreffende het recht dat van toepassing is op verbintenissen uit overeenkomst.</p>
    </intervention>
    <intervention id="2-298-000" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Ik heb voor dit verslag gestemd omdat de dienstensector goed is voor 70 procent van de banen en voor de volledige nettobanenschepping in de Europese interne markt en daarnaast de belangrijkste bron voor directe buitenlandse investeringen vormt. De dienstenrichtlijn biedt een fundamenteel kader voor een hogere mate van vrij verkeer voor dienstverrichters, versterkt de rechten van consumenten als afnemers van diensten en bevordert de beschikbaarheid van informatie, ondersteuning en transparantie met betrekking tot dienstverrichters en hun diensten.</p>
      <p sl="en">Om deze redenen moet een juiste tenuitvoerlegging van de dienstenrichtlijn een topprioriteit van de Commissie blijven. Daarom moet de Commissie samenwerken met de lidstaten om de administratieve samenwerking tussen mechanismen die binnen het toepassingsgebied van de richtlijn vallen verder te verbeteren, met name door ervoor te zorgen dat lidstaten volledig functionele specifieke loketten inrichten.</p>
      <p sl="en">Bovendien doe ik een beroep op de Commissie en de lidstaten om de ontwikkeling van de interne markt voor diensten te blijven stimuleren op basis van de in de dienstenrichtlijn vastgelegde procedure van wederzijdse beoordeling, zodat zij actuele feedback van consumenten, burgers en bedrijven zullen blijven ontvangen over nationale maatregelen voor de tenuitvoerlegging van de dienstenrichtlijn in hun respectieve lidstaten. Zo kan worden gewaarborgd dat lidstaten zich echt verbinden aan de interne markt.</p>
    </intervention>
    <intervention id="2-298-500" speaker_id="96953" name="Estelle GRELIER" is_mep="True" mode="written" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">De dienstenrichtlijn die in 2006 is aangenomen en die op 28 december 2009 in nationaal recht omgezet had moeten zijn, roept nog altijd vragen op in de lidstaten en bij de lokale overheden die er direct mee te maken hebben. Het parlementaire initiatiefverslag van mevrouw Gebhardt, die voorstelt om een eerste evaluatie van de tenuitvoerlegging uit te voeren, raakt daarmee aan een aantal van deze problemen. Het betreft met name de heersende onzekerheid over de sociale diensten en de economische diensten van algemeen belang (wat is de definitie? welke terreinen vallen hieronder?), alsmede het gebrek aan transparantie van het omzettingsproces in bepaalde lidstaten. Bovendien moet worden geconstateerd dat Frankrijk zich onderscheidt door een problematisch gebrek aan transparantie en starheid bij de tenuitvoerlegging van deze richtlijn. Een veelvoud aan decreten en toepassingswetten en een strikte interpretatie van de uitzonderingen die zijn voorzien in de richtlijn, zorgen voor onzekerheid met betrekking tot de toekomst van bepaalde diensten, zoals kinderopvang en hulp aan gehandicapte personen. Dit initiatieverslag, dat met een grote meerderheid is aangenomen, is meer dan ooit tevoren het moment om erop te wijzen dat de parlementsleden, en de socialisten in het bijzonder, waakzaam zullen blijven met betrekking tot de tenuitvoerlegging van deze richtlijn en de gevolgen ervan voor de openbare diensten.</p>
    </intervention>
    <intervention id="2-298-750" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Vier jaar na de vaststelling van de dienstenrichtlijn heeft het Europees Parlement zich deze week uitgesproken over de tenuitvoerlegging van deze richtlijn in de lidstaten. Weinig informatie, stagnatie van de grensoverschrijdende dienstverlening, onnodige administratieve beperkingen, enz. – zo luidt de kritiek van het Europees Parlement in het verslag dat wij hebben aangenomen en waar ik vóór heb gestemd. De lidstaten moeten inderdaad vooruitgang boeken bij de uitvoering van deze richtlijn en de grensoverschrijdende dienstverlening vergemakkelijken. Daarnaast wil ik wijzen op de moeilijke kwestie van de reikwijdte van de richtlijn, die een aantal gebieden uitsluit, zoals de niet-economische diensten van algemeen belang en ook andere diensten (sociale diensten, kinderopvang, individuele hulpverlening …) waarvoor door de staat gemandateerde dienstverleners zorg dragen. Twee begrippen – de ‘niet-economische dienst van algemeen belang’ en de ‘mandatering’ – zijn niet duidelijk omschreven en/of de interpretatie ervan verschilt per lidstaat, wat een gebrek aan juridische duidelijkheid met zich meebrengt, dat ik diep betreur.</p>
    </intervention>
    <intervention id="2-299-000" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Voor een uniforme Europese interne markt is het van groot belang dat de lidstaten de dienstenrichtlijn effectief en snel uitvoeren. Vooral voor kleine en middelgrote bedrijven die hun diensten grensoverschrijdend willen aanbieden, is het zeer belangrijk dat ze één contactpunt krijgen dat hun de essentiële informatie kan bieden en de noodzakelijke procedures kan uitleggen.</p>
      <p sl="de">De tijdslimiet voor de uitvoering van de dienstenrichtlijn door de lidstaten is nu al meer dan een jaar verstreken. Het heeft weinig zin om steeds weer over talloze wijzigingen te discussiëren. Het is nuttiger om nauwkeuriger naar de uitvoering te kijken. Hoewel enkele lidstaten al de nodige stappen hebben gezet, zijn er andere lidstaten die niet graag herinnerd willen worden aan wat ze indertijd ondertekend hebben. Daarom moet de richtlijn in alle 27 lidstaten onmiddellijk worden uitgevoerd, opdat de grensoverschrijdende dienstverlening zo snel mogelijk wordt vereenvoudigd.</p>
    </intervention>
    <intervention id="2-299-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb vóór deze resolutie over de tenuitvoerlegging van de in 2006 in werking getreden dienstenrichtlijn gestemd. Het doel van de dienstenrichtlijn is de markt voor dienstverrichters in de Europese Unie te openen, protectionistische beperkingen van de lidstaten voor de uitoefening van een dienstverrichtingsactiviteit op te heffen en het beginsel van vrij verkeer, dat de grondslag vormt van de interne markt, toe te passen. De richtlijn heeft tevens tot doel de toegang tot de markten in de lidstaten zo te regelen dat willekeurige belemmeringen worden weggenomen en dat regels die in de lidstaten gehandhaafd worden terecht en non-discriminatoir zijn. Er is uitdrukkelijk bevestigd dat het wetsvoorstel geen gevolgen zal hebben voor het arbeidsrecht, noch voor de rechten van werknemers. Het Europees Parlement heeft daar veel waarde aan gehecht. Europese dienstverrichters moeten hun werk zonder bureaucratische belemmeringen overal in de EU kunnen aanbieden. De richtlijn heeft betrekking op diverse diensten, waarvan het bruto binnenlands product (bbp) 40% van het totale bbp van de EU vertegenwoordigt. Ik ben het ermee eens dat het instellen van specifieke loketten een essentieel onderdeel vormt van de tenuitvoerlegging van deze richtlijn.</p>
    </intervention>
    <intervention id="2-300-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">De dienstenrichtlijn betekent een belangrijke stap richting een werkelijk gemeenschappelijke dienstenmarkt. Ondernemingen, met name die uit het MKB, kunnen hiermee burgers de beste diensten bieden tegen concurrerende prijzen. Ik heb het standpunt van de rapporteur gesteund. Zij beschouwt de oprichting van één-loketvoorzieningen als een essentieel element voor het doeltreffend invoeren van deze richtlijn. Dit instrument kan van groot belang zijn voor kleine en middelgrote bedrijven. De één-loketvoorzieningen moeten nauwkeurige en volledige informatie verstrekken met betrekking tot formaliteiten, administratieve procedures, arbeidsrecht, vigerende fiscale regimes in de lidstaten, met name wat betreft de btw, enzovoort. Bovendien moeten zakenmensen ondersteuning krijgen bij het afwerken van de nodige administratieve procedures. Ik ben echter van mening dat het van het grootste belang is om na de volledige omzetting van de richtlijn een allesomvattende evaluatie uit te voeren van de gevolgen van de dienstenrichtlijn voor de economische bedrijvigheid, de kwalitatieve en kwantitatieve werkgelegenheid, sociale bescherming, de verwezenlijking van milieudoelstellingen en de kwaliteit van de aan de consumenten geboden diensten.</p>
    </intervention>
    <intervention id="2-301-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor deze resolutie gestemd. Het doel van de dienstenrichtlijn, die in 2006 is aangenomen, was harmonisatie van bepaalde aspecten van de interne markt met betrekking tot de levering van diensten. Eind 2009 had de volledige tenuitvoerlegging door de lidstaten moeten zijn gerealiseerd. Ik doe een beroep op de lidstaten die hun verplichtingen nog niet zijn nagekomen om dit zo snel mogelijk te doen.</p>
    </intervention>
    <intervention id="2-302-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">De enige positieve bijdrage die deze tekst levert is het verzoek aan de lidstaten om “een grotere transparantie te betrachten” ten aanzien van de omzetting van deze zogeheten dienstenrichtlijn. De Franse regering trekt zich hier niets van aan! Verder bekrachtigt dit verslag van een sociaaldemocratische afgevaardigde het neoliberale dictaat van deze schadelijke richtlijn en durft het zelfs zo ver te gaan om lidstaten tot de orde te roepen die “niet ambitieuzer” zijn geweest bij de tenuitvoerlegging ervan. Erger nog: dit Parlement geeft toe niet in staat te zijn de gevolgen van de tenuitvoerlegging ervan te beoordelen! Dat is waarschijnlijk de reden dat er geen hoofdelijke stemming is. De namen van de verantwoordelijkheden blijven onbekend. Ik stem tegen.</p>
    </intervention>
    <intervention id="2-302-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Richtlijn 2006/123/EG van het Europees Parlement en de Raad van 12 december 2006 betreffende diensten op de interne markt is bedoeld om de obstakels die de grensoverschrijdende dienstverlening nog steeds belemmeren weg te nemen. Bij de omzetting van deze richtlijn hebben zich vanwege twijfels bij sommige lidstaten enige moeilijkheden voorgedaan, maar de voor die omzetting vastgelegde richtsnoeren – die zijn bedoeld om de coördinatie tussen de lidstaten op het punt van consumentenbescherming, milieubehoud, veiligheid en volksgezondheid te verbeteren – zullen nu eindelijk in alle lidstaten concrete toepassing vinden. Dit verslag zal bijdragen tot een nog efficiëntere implementatie en een nog betere werkzaamheid van de voorgelegde maatregelen. Vandaar mijn stem.</p>
    </intervention>
    <intervention id="2-303-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">De EU biedt met name dienstverleners een breed werkterrein. Door uniforme EU-bepalingen wordt het duidelijk eenvoudiger om grensoverschrijdend werk te verrichten, en werknemers worden steeds meer stimulansen geboden om een paar jaar in het buitenland door te brengen. Toch worden zij vaak geconfronteerd met nationaal dienstverleningsrecht waarvan ze de betekenis niet kennen, wat vaak tot problemen of misverstanden leidt. Ik heb niet voor het verslag gestemd, omdat de kwestie van de kosten voor de contactpunten niet voldoende wordt behandeld.</p>
    </intervention>
    <intervention id="2-303-500" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Het aannemen van de dienstenrichtlijn is erop gericht dat ondernemingen buiten hun nationale grenzen kunnen opereren. Het ingevoerde systeem heeft het aantal administratieve belemmeringen reeds aanzienlijk teruggebracht. De ervaring leert ons echter dat er voor kleine ondernemingen nog altijd flink wat bureaucratische valkuilen zijn, die zij in sommige lidstaten van de Europese Unie moeten zien te ontwijken. Het beoogde beginsel van een specifiek loket (één-loket) werkt in vele lidstaten niet of niet naar behoren, en ondernemers moeten nog altijd een eindeloze reeks vergunningen aanvragen die moeten worden gecontroleerd door een enorme hoeveelheid inspectieorganen. Niet alleen plaatselijke ondernemers hebben met deze ongemakken te stellen, maar ook dienstverleners die hun diensten in een andere EU-lidstaat willen aanbieden. Ik ben het daarom eens met de tekst van dit verslag en zou de lidstaten willen oproepen om hun inspanningen op dit vlak voort te zetten, om het ondernemingen gemakkelijker te maken en om te zorgen voor een vrij verkeer van diensten.</p>
    </intervention>
    <intervention id="2-303-750" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="nl">De omzetting van de dienstenrichtlijn is gebaseerd op een delicaat proces dat is gericht op transparantie en coherentie in de instanties van de lidstaten met betrekking tot de resultaten van de tenuitvoerlegging van de richtlijn zelf en op de controle van de resultaten op de interne markt als gevolg van de omzetting. Dit is het doel van het verslag waarvoor ik heb gestemd, omdat het nodig is om het werk van de lidstaten te controleren. Een wederzijdse beoordeling van de daadwerkelijke toepassing van de bepalingen om de convergentie van de regelgevingen te bevorderen zou de handelswijze van de lidstaten (die zodanig laat zijn dat het Parlement meent hier met deze tekst op te moeten toezien) verbeteren. Daarnaast zou dit ook een doorslaggevende verankering betekenen van het één-loketsysteem, dat informatie verschaft aan het midden- en kleinbedrijf. Ik wil er enkel aan herinneren dat onze economie voor 75 procent gebaseerd is op diensten en dat deze op de wereldmarkt ons sterke punt moeten zijn. Ik ben van mening dat in de toekomst een verdere liberalisering, dat wil zeggen, geen afwezigheid van regels, maar meer concurrentie, wenselijk is.</p>
    </intervention>
    <intervention id="2-303-875" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De dienstenrichtlijn is gericht op de voltooiing van de interne markt voor diensten en beoogt verder een hoog niveau van kwaliteit en sociale cohesie te verzekeren. Het vormt een instrument voor de groei van de Europese Unie en de tenuitvoerlegging ervan moet geschieden binnen het kader van de strategie Europa 2020 en de Single Market Act . De omzetting van de dienstenrichtlijn vormt een grote uitdaging voor de lidstaten, de overheden en de plaatselijke autoriteiten, zowel vanwege de bepalingen op het gebied van de vrijheid van vestiging en het vrije verkeer van diensten als vanwege de opening van specifieke loketten om de dienstverrichters te begeleiden, vooral als het gaat om KMO’s. Deze richtlijn maakt het vooral voor zelfstandige ondernemers en KMO’s veel gemakkelijker om in andere lidstaten te werken, nieuwe terreinen voor hun onderneming te ontsluiten en ook nieuw personeel in dienst te nemen. Ik heb vóór gestemd, omdat ik ervan overtuigd ben dat het Informatiesysteem voor de interne markt en het één-loketsysteem – doordat zij een hoge mate van ambtelijke samenwerking tussen alle betrokken instanties vereisen – de weg kunnen effenen naar meer interoperabiliteit en de ontwikkeling van netwerken op nationaal, regionaal en plaatselijk niveau in de gehele EU, en dat ze de ultraperifere regio’s op die wijze dichter bij een werkelijke interne markt zullen brengen.</p>
    </intervention>
    <intervention id="2-303-937" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Richtlijn 2006/123/EG van het Europees Parlement en de Raad van 12 december 2006 betreffende diensten op de interne markt (de ‘dienstenrichtlijn’) is bedoeld om de markt voor dienstverrichters in de Europese Unie te openen, protectionistische beperkingen van de lidstaten voor de uitoefening van een dienstverrichtingsactiviteit op te heffen en het beginsel van vrij verkeer, dat de grondslag vormt van de interne markt, toe te passen. Deze richtlijn is een belangrijk instrument op weg naar de totstandbrenging van een werkelijke interne markt voor diensten, die ondernemingen, en met name KMO’s, in staat zal stellen overal op de interne markt de burgers een betere dienstverlening te bieden tegen concurrerende prijzen, en aldus zal bijdragen tot de economische welvaart en de mededinging, meer werkgelegenheid en meer banen. De rapporteur merkt terecht op dat het van fundamenteel belang is dat we een correcte en toereikende toepassing van deze richtlijn door de lidstaten garanderen. Deze moeten ervoor zorgen dat bureaucratische belemmeringen worden weggenomen en dat ondernemers toegang krijgen tot relevante informatie, in de eerste plaats door het bevorderen van de opening van specifieke loketten (‘één-loket’).</p>
    </intervention>
    <intervention id="2-304-000" speaker_id="96998" name="Evelyn REGNER" is_mep="True" mode="written" nationality="Austria" birth_date="24-01-1966" birth_place="Wien" m_state="AT">
      <p sl="nl">Ik heb voor het verslag over de uitvoering van de dienstenrichtlijn gestemd, omdat ik dit een zeer evenwichtig verslag vind. De rapporteur concentreert zich op een evaluatie van de praktische problemen en geeft concrete voorstellen voor de oplossing daarvan. Ik kom uit een land dat de dienstenrichtlijn niet in nationale wetgeving heeft omgezet. Ik acht het absoluut noodzakelijk dat die omzetting plaatsvindt en dat deze gepaard gaat met maatregelen die loon- en sociale dumping tegengaan. Het is in mijn visie belangrijk dat in het verslag over de uitvoering van de dienstenrichtlijn duidelijk de nadruk wordt gelegd op terreinen die uitdrukkelijk uitgezonderd waren – zoals sociale dienstverlening of dienstverlening in de gezondheidszorg. Daar moet bij de uitvoering zeer zorgvuldig op worden gelet.</p>
    </intervention>
    <intervention id="2-305-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Bijna vierenhalf jaar na de vaststelling van de fameuze dienstenrichtlijn, de zogeheten Bolkestein-richtlijn, staat deze essentiële kwestie, die een breed gamma aan activiteiten bestrijkt – die goed zijn voor ongeveer 40 procent van het bbp en van de werkgelegenheid – opnieuw op de agenda van het Europees Parlement. De gemoederen zijn nu gelukkig wat tot bedaren gekomen en de linkse groeperingen lijken te zijn teruggekomen van hun dogmatische houding jegens de dienstenrichtlijn, waarvan het doel is – en het is van belang hieraan te herinneren – onnodige en beperkende obstakels voor de dienstverlening in de Europese Unieweg te nemen. Het moet gezegd dat het vanmiddag aangenomen verslag van Gebhardt niet zozeer de inhoud van de tekst tot onderwerp heeft, maar de inspanningen van de lidstaten om deze om te zetten evalueert.</p>
      <p sl="fr">Deze omzetting is in overeenstemming met de richtlijn, aangezien de lidstaten gehouden waren om eind 2009 de administratieve procedures te vereenvoudigen en ‘enkelvoudige loketten’ in te stellen, zodat bedrijven hun formaliteiten gemakkelijker langs elektronische weg kunnen afhandelen. Het minste wat er over te zeggen valt is dat er nog in veel lidstaten vooruitgang moet worden geboekt om de interne markt te versterken en de dagelijkse activiteiten van het midden- en kleinbedrijf te vergemakkelijken. Slechts 8 procent hiervan doet zaken buiten de eigen landsgrenzen.</p>
    </intervention>
    <intervention id="2-306-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="nl">Er is vandaag in het plenum gestemd over het verslag over de tenuitvoerlegging van de dienstenrichtlijn. Het doel van de richtlijn is om de markt te openen voor dienstverleners in de Europese Unie, om protectionistische beperkingen die het uitoefenen van diensten in de lidstaten in de weg staan weg te werken en om het beginsel van vrij verkeer, dat ten grondslag ligt van de interne markt, toe te passen. Kortom: de Europese dienstverleners moeten hun werk overal in de Europese Unie kunnen aanbieden, zonder bureaucratische belemmeringen.</p>
      <p sl="nl">Met het initiatiefverslag van mevrouw Gebhardt kan een evaluatie worden gemaakt van de tenuitvoerlegging van de dienstenrichtlijn, waarvan op 28 december 2009 de periode van drie jaar voor de tenuitvoerlegging van deze uiterst belangrijke richtlijn, die op 28 december 2006 van kracht werd, is verstreken. In de balans die de rapporteur opmaakt wordt aangetoond dat enkele lidstaten nog niet de hele horizontale wetgeving hebben aangenomen die vereist is voor een correcte toepassing van deze richtlijn. Om deze reden moet er nog werk worden verzet om alle mechanismen die door de dienstenrichtlijn worden voorzien in werking te laten treden.</p>
    </intervention>
    <intervention id="2-307-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Uiteindelijk hebben wij tegen de tekst gestemd omdat in het verslag met betrekking tot de diensten van algemeen belang wordt verklaard dat de meeste lidstaten geen grote problemen hebben ondervonden. Hoewel deze bewoording een lichte nuancering is van het oorspronkelijke voorstel van de schaduwrapporteur van de PPE-Fractie (Handzlik, Polen), waarin werd gesteld dat er helemaal geen problemen waren, worden hiermee de onzekerheden die de richtlijn met zich meebrengt nog steeds grotendeels genegeerd, met name met betrekking tot de diensten van algemeen belang die al dan niet deel moeten uitmaken van het toepassingsgebied van de richtlijn.</p>
      <p sl="en">Bovendien schept het verslag enthousiaste verwachtingen over de gevolgen voor de werkgelegenheid, terwijl er helemaal geen effectbeoordeling is uitgevoerd door de Commissie en sommige nationale effectbeoordelingen juist wijzen op zeer lage kwantitatieve effectcijfers wat betreft banenschepping. Er zijn geen effectcijfers voor het verlies van banen. Bovendien staat er niets in het verslag over de gevolgen voor de kwaliteit van banen, om nog maar te zwijgen over de druk op het niveau van arbeidsnormen die ontstaat door bepaalde jurisprudentie van het Hof van Justitie na de aanneming van de richtlijn.</p>
    </intervention>
    <intervention id="2-307-500" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="nl">Ik heb voor deze resolutie gestemd omdat ik de volledige tenuitvoerlegging van een dynamische dienstenmarkt een van de fundamentele prioriteiten van de Europese Unie vind. Ondanks de aanzienlijke vooruitgang die de interne markt heeft geboekt, maken diensten vandaag de dag slechts een vijfde van de totale handel in Europa uit, en slechts 8 procent van het Europese midden- en kleinbedrijf is actief in andere lidstaten. De gegevens in de mededeling van de Commissie getiteld ‘Naar een Single Market Act’ van afgelopen oktober spreken voor zich: de liberalisering van diensten zou een groei van 4 procent van het bbp in de komende tien jaar opleveren. Deze doelstelling kan alleen worden bereikt door gemeenschappelijke regels uit te werken en uit te voeren.</p>
      <p sl="nl">In deze periode van crisis moeten we het bestaande groeipotentieel volledig benutten door bedrijven te helpen om te groeien, te innoveren en meer banen te scheppen. Alleen op die manier zullen we betere en competitievere diensten kunnen bieden aan de consumenten en het bedrijfsleven. De eengemaakte dienstenmarkt moet een instrument zijn voor het herstel van de economische groei, door het vertrouwen van de consument te herwinnen en iedereen betrouwbare producten te garanderen.</p>
    </intervention>
    <intervention id="2-307-750" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Er bestaat nog steeds een aantal beperkingen voor diensten op de gemeenschappelijke markt, en daarom is dit verslag, dat de invoering van goedgekeurde oplossingen analyseert, zo belangrijk. De dienstenrichtlijn heeft tot doel de gemeenschappelijke interne dienstenmarkt volledig ten uitvoer te brengen. Dit moet het kleine en middelgrote ondernemingen ook aanzienlijk gemakkelijker maken om hun activiteiten op te starten en uit te bouwen. Ook zal dit het scheppen van nieuwe banen bevorderen en de strijd tegen werkloosheid steunen. Er zullen diensten van betere kwaliteit en tegen meer concurrentiële prijzen aan de burgers worden aangeboden, en het veiligheidsniveau in de dienstensector zal stijgen.</p>
      <p sl="pl">Het is echter van belang dat de invloed van de richtlijn wordt beoordeeld nadat ze volledig door de lidstaten is ingevoerd. Het Europees Parlement moet als een van de grootste spelers in dit project een belangrijke rol in de opvolging van dit proces spelen. Een snelle en correcte tenuitvoerlegging van de richtlijn is een belangrijke voorwaarde om de doelstellingen van het cohesiebeleid en het regionale beleid uit te voeren en kan bijdragen tot de uitvoering van de doelstellingen van de EU 2020-strategie, die ernaar streeft om de huidige vermoeidheid van de gemeenschappelijke markt in de dienstensector tegen te gaan.</p>
    </intervention>
    <intervention id="2-308-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">In 2006 is begonnen met de vrijmaking van de dienstenmarkt. De Groenen stemden toen tegen de dienstenrichtlijn omdat er veel tekortkomingen waren en de rechtszekerheid niet werd gegarandeerd. In het verslag dat vandaag in stemming wordt gebracht wordt een inventarisatie gemaakt van de moeilijkheden die worden ondervonden bij de uitvoering van deze dienstenrichtlijn. Hoewel het goede elementen bevat, zoals de oproep om regelmatig te evalueren en ook de effecten op langere termijn te onderzoeken, bevat het verslag ook zaken waar ik het niet mee eens ben. Bijvoorbeeld dat de lidstaten weinig tot geen significante moeilijkheden hebben ondervonden bij de implementatie. Dat klopt niet, want het blijft onduidelijk of bepaalde sociale diensten al dan niet onder de richtlijn vallen. Over het mogelijk creëren van banen is het rapport te enthousiast.</p>
      <p sl="nl">De banencreatie is niet onderzocht, evenmin als het banenverlies, noch de kwaliteit van de banen, en laat staan de verhoogde druk op arbeidsomstandigheden na uitspraken van het Hof van Justitie. Verder wordt er met geen woord gerept over de rechtsonzekerheid die ontstaat door geen zuiver alternatief te formuleren voor het beginsel van het land van oorsprong. De Groenen hebben nochtans een evaluatie gevraagd van het verbod voor lidstaten om bijkomende eisen te stellen aan dienstverleners, maar dat is verworpen. Ik heb tegen gestemd.</p>
    </intervention>
    <intervention id="2-308-500" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb dit verslag over de tenuitvoerlegging van de dienstenrichtlijn 2006/123/EG gesteund. Het is belangrijk dat sociale rechten en het arbeidsrecht worden nageleefd terwijl de interne markt voor diensten wordt verbeterd. Hier zullen zowel handelaren als consumenten van profiteren.</p>
    </intervention>
    <intervention id="2-309-000" speaker_id="96776" name="Róża THUN UND HOHENSTEIN" is_mep="True" mode="written" nationality="Poland" birth_date="13-04-1954" birth_place="Kraków" m_state="PL">
      <p sl="en">Ik steun het verslag van mevrouw Gebhardt volledig. De termijn voor tenuitvoerlegging van de dienstenrichtlijn is een jaar geleden verstreken, en ik ben blij dat het Parlement licht werpt op de vorderingen van lidstaten. De dienstensector is goed voor een groot deel van het bbp van de Europese Unie, maar toch ligt de grensoverschrijdende handel in diensten nog steeds ver achter bij het niveau van de handel in goederen. Dit verslag laat zien dat de tenuitvoerlegging onvolledig is en dat burgers nog niet optimaal hebben kunnen profiteren van de richtlijn. De specifieke loketten (één-loket) in elke lidstaat, die dienstverrichters informeren over de rechten en mogelijkheden in andere lidstaten van de EU, zijn een belangrijke voorziening van de richtlijn. Naar mijn mening is de belangrijkste kwestie die door dit verslag ter sprake wordt gebracht dat deze loketten nog veel te weinig worden gebruikt. Ik sta volledig achter het voorstel dat er een effectieve voorlichtingscampagne moet worden gestart om de zichtbaarheid van de loketten te vergroten. De Commissie dient middelen te oormerken voor een promotiecampagne. Ik benadruk echter ook de rol die autoriteiten in de lidstaten moeten vervullen; zij beschikken over de benodigde contacten en expertise om ervoor te zorgen dat deze campagne goed gericht wordt. Als dit niet gebeurt, zullen de inspanningen van de Unie om de grensoverschrijdende handel in diensten te bevorderen tevergeefs zijn.</p>
    </intervention>
    <intervention id="2-309-500" speaker_id="28584" name="Georgios TOUSSAS" is_mep="True" mode="written" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">De tenuitvoerlegging van de monsterlijke, werknemersonvriendelijke richtlijn voor de 'liberalisering' van de dienstensector, de zogenoemde 'Bolkestein-richtlijn', stimuleert ingrijpende reactionaire veranderingen ten koste van de werkende klasse en het volk. De openstelling van de dienstensector, die veertig procent uitmaakt van het bbp en de arbeidsplaatsen in de EU, betekent het afschaffen van cao's, inbreuk op loon-, arbeids-, sociale en andere rechten die door de werknemers zijn verworven en de uitverkoop van strategische publieke sectoren van de economie die eigendom zijn van het volk. Het Europees Parlement eist met de resolutie over de dienstensector dat de kapitalistische herstructureringen sneller worden doorgevoerd door de EU en de burgerlijke regeringen in de lidstaten, zodat de richtlijn voor de 'liberalisering' van de dienstensector in 2011 volledig kan worden uitgevoerd op basis van de recent aangenomen mededeling van de Commissie getiteld “Naar een Single Market Act”, met als doel een verdere verzwakking van de positie van werknemers en de penetratie van monopolies in nieuwe winstgevende sectoren voor het kapitaal. Het scheppen van centrale contactpunten voor dienstverlenende ondernemingen in alle lidstaten is een voorwendsel om de implementatie van deze werknemersonvriendelijke richtlijn, waarvan de ratificatie een storm van protest van de werknemers in alle lidstaten heeft teweeggebracht, te bespoedigen. De Communistische Partij van Griekenland heeft tegen deze resolutie over de tenuitvoerlegging van de dienstenrichtlijn gestemd.</p>
    </intervention>
    <intervention id="2-310-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik steun het verslag van mevrouw Gebhardt over de tenuitvoerlegging van de dienstenrichtlijn volledig. De activiteiten onder de richtlijn van 2006 zijn goed voor 40 procent van het bbp en de banen in de EU. De verschillende tenuitvoerleggingsmethoden van de lidstaten hebben het voor de dienstensector echter lastig gemaakt om optimaal van de richtlijn te kunnen profiteren. Toestaan dat dienstverrichters actief zijn buiten hun eigen land is een integraal aspect van de interne markt van de EU, en een vermindering van de bureaucratie op nationaal niveau kan ervoor zorgen dat de richtlijn bijdraagt aan economische groei en de werkgelegenheidsdoelstellingen van de EU. Volgens het verslag moet elke lidstaat ervoor zorgen dat er meer informatie wordt verstrekt aan bedrijven die diensten willen verrichten buiten hun landsgrenzen. Door dit te doen via specifieke loketten (één-loket) kan de dienstensector profiteren van grensoverschrijdende handel. Om te waarborgen dat gebruikers alle relevante informatie ontvangen en dat vragen worden beantwoord, is het ook van cruciaal belang dat deze loketten zowel een menselijke als een elektronische vorm hebben. Verder stelt het verslag voor om diensten op te nemen die in 2006 werden uitgesloten van de originele richtlijn: gezondheidszorg, transport en sociale diensten. Hierdoor zal het toepassingsgebied van de richtlijn nog groter worden en zullen meer werknemers in de dienstensector ervan kunnen profiteren.</p>
    </intervention>
    <intervention id="2-311-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">In de EU is de dienstensector verantwoordelijk voor ongeveer 70 procent van het bbp. In enkele staten, bijvoorbeeld ook in mijn eigen land Oostenrijk, is deze sector een motor van de economische groei. Het doel van de richtlijn is het wegnemen van onterechte belemmeringen voor grensoverschrijdende diensten. Vooral kleine en middelgrote bedrijven worden vaak geconfronteerd met bureaucratische barrières en discriminatie, waardoor ze niet ten volle van de gemeenschappelijke interne markt kunnen profiteren. Er is rekening gehouden met de speciale sociale omstandigheden in de afzonderlijke lidstaten. Een belangrijke stap is dat de controlemogelijkheden in het land van bestemming nu beter zijn geworden. Er moet echter snel een instrument voor doeltreffende sanctionering van wetsovertredingen van buitenlandse dienstverleners worden ontwikkeld. Ik heb ingestemd met het verslag van collega Gebhardt, omdat ik hoop dat er door de uitvoering van de dienstenrichtlijn nieuwe impulsen voor de arbeidsmarkt ontstaan.</p>
    </intervention>
    <intervention id="2-312-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik steun dit verslag. Ik geloof dat dit compromis evenwichtig en bevredigend is, omdat het de rechten van passagiers garandeert zonder de vervoerders – vaak kleine of middelgrote bedrijven – een al te zware last op te leggen.</p>
      <p sl="pt">Dit is een triomf voor het Europees Parlement. We zijn erin geslaagd het door de Raad verdedigde toepassingsbereik van 500 kilometer terug te brengen tot 250 kilometer. Ook wat de rechten van de passagiers betreft heeft het Parlement een overwinning behaald, zeker als het gaat om personen met een handicap en personen met beperkte mobiliteit. Ik noem hier verder nog het recht op accommodatie bij annuleringen, het recht op onmiddellijke bijstand bij ongevallen, het recht op een vergoeding bij annulering, en het recht op actuele, elektronische informatie.</p>
    </intervention>
    <intervention id="2-313-000" speaker_id="96954" name="Marta ANDREASEN" is_mep="True" mode="written" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">Wij hebben tegen deze wetgeving gestemd omdat het wel zeker is dat:</p>
      <p sl="en">1. de extra kosten van de extra rechten zich zullen vertalen in blijvend hogere ticketprijzen voor alle passagiers;</p>
      <p sl="en">2. autobus- en touringcarroutes die weinig tot geen winst opleveren en waarvoor een hogere ticketprijs dus niet mogelijk is, volledig zullen worden geschrapt, waardoor er helemaal geen diensten meer zullen zijn.</p>
      <p sl="en">De EU zou niet het recht mogen hebben om wetten voor het Verenigd Koninkrijk op te stellen. Wij verdedigen het recht van het Verenigd Koninkrijk als natie om zichzelf te besturen en eigen wetten op te stellen; transport- en milieuwetten vormen geen uitzondering hierop.</p>
    </intervention>
    <intervention id="2-314-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ik heb vóór de resolutie gestemd. In deze resolutie verwoordt het Europees Parlement zijn standpunt ten aanzien van de bescherming van de rechten van passagiers. De verordening is van toepassing op alle geregelde diensten, zowel binnen als tussen lidstaten, met een geplande afstand van 250 km of meer. Dan hebben we het over de rechten van buspassagiers als een autobus- of touringcardienst geschrapt wordt of meer dan 120 minuten vertraging heeft. Passagiers moeten dan onmiddellijk de keuze worden aangeboden tussen voortzetting van de reis, vervoer naar de eindbestemming via een andere route zonder extra kosten of terugbetaling van de ticketprijs. Als de vervoerder deze keuze niet aanbiedt, hebben de passagiers recht op een vergoeding, bovenop de terugbetaling van deze ticketprijs. In geval van annulering of vertraging is het eveneens belangrijk dat de passagiers alle nodige informatie wordt verstrekt. Bovendien moet ook bijstand worden geboden als een reis van meer dan drie uur wordt geannuleerd of bij vertrek een vertraging van meer dan 90 minuten heeft.</p>
      <p sl="lt">In dergelijke gevallen moeten maaltijden en verfrissingen worden aangeboden, alsmede hotelaccommodatie gedurende maximaal twee nachten. De verplichting om accommodatie te verstrekken geldt evenwel niet als de annulering of vertraging is veroorzaakt door noodweer of grote natuurrampen. Gelet op de moeilijkheden waarmee veel passagiers deze winter werden geconfronteerd toen ze hun bestemming niet konden bereiken als gevolg van weersomstandigheden en zelfs meerdere nachten op stations moesten doorbrengen, moet het recht van passagiers op hotelaccommodatie worden zekergesteld.</p>
    </intervention>
    <intervention id="2-315-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Meer dan zeventig miljoen Europeanen reizen ieder jaar per autobus of touringcar in de EU. Vanaf nu zullen vervoersbedrijven, dankzij de krachtige stellingname van het Europees Parlement met betrekking tot de rechten van autobus- of touringcarpassagiers, in de gehele Unie informatie, bijstand en vergoedingen moeten aanbieden, als eerbiediging van de rechten van de passagiers. Ongeacht het gebruikte vervoersmiddel zijn Europeanen nu op Europees niveau beschermd. Ik steun dit verslag, waarin regels worden voorgesteld voor wanneer autobussen of touringcars zijn overgeboekt, een vertraging van meer dan 120 minuten hebben bij reizen met een afstand van 250 kilometer of meer, of worden geannuleerd. Daarnaast ben ik van mening dat het non-discriminatiebeleid voor personen met een beperkte mobiliteit is gerealiseerd in de vorm van een aantal grondrechten betreffende bijstand in busstations en bij bushaltes, waaronder gratis vervoer voor bepaalde hulpmiddelen, zoals rolstoelen. Ik heb voor dit verslag gestemd; het ondersteunt de rechten van personen met een handicap en van personen met een beperkte mobiliteit, zoals niet-discriminerende toegang tot transport en recht op een vergoeding bij verlies van of schade aan rolstoelen of andere mobiliteitshulpmiddelen.</p>
    </intervention>
    <intervention id="2-316-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">Personen met een handicap moeten toegang hebben tot een vervoerssysteem, en de rechten van personen met beperkte mobiliteit, zoals het recht op bijstand bij tussenstops en in terminals, moeten worden gewaarborgd. Hoewel ik het ermee eens ben dat passagiers recht op betere informatie en bijstand in terminals in de hele EU hebben, is het belangrijk om kleine, binnenlandse of vrijwilligersorganisaties die in rurale gebieden actief zijn niet op te zadelen met bovenmatige lasten die ertoe zullen leiden dat ze onder druk komen te staan om hun dienstverlening in te krimpen.</p>
      <p sl="ga">Door binnenlandse bedrijven of vrijwilligersorganisaties aangeboden busdiensten zijn vaak essentieel voor lokale en regionale gemeenschappen. Het resultaat van de extra kosten waarvoor in het verslag wordt gepleit zal hogere prijzen en een beperking van het aantal beschikbare routes zijn, en sommige bedrijven en organisaties zullen mogelijk hun poorten moeten sluiten. Buitensporige regulering zal deze aanbieders, waarvan een aantal het al moeilijk heeft, met zware lasten confronteren, en een beperkt aanbod van diensten voor bewoners van rurale gebieden zal het gevolg zijn. Een vervoerssysteem dat op lokaal niveau goed werkt is beter dan een dienst die wordt beëindigd als gevolg van buitensporige regulering.</p>
    </intervention>
    <intervention id="2-316-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb vóór dit belangrijke document gestemd. Gezien de groei van de transportsector en de toenemende mobiliteit van de EU-burger is het essentieel om in de hele EU rechten inzake de bescherming van passagiers te creëren en te zorgen voor een gelijk speelveld voor vervoerders uit verschillende lidstaten. Vliegtuigpassagiers hebben reeds lang tal van rechten. Twee jaar geleden is ervoor gezorgd dat trein- en vliegtuigpassagiers in de EU dezelfde rechten en dezelfde hoge mate van bescherming kregen. Wij moeten nu zorgen dat buspassagiers diezelfde rechten ook krijgen en dat de reismogelijkheden voor mensen met beperkte mobiliteit worden verbeterd. Ik geloof dat wij er na lange en complexe onderhandelingen in zijn geslaagd om tot een echt goede en uitgebalanceerde overeenkomst met de Raad te komen, waarbij de rechten van passagiers volledig zijn beschermd zonder dat vervoerders, die voor een groot deel uit kleine en middelgrote ondernemingen bestaan, zwaarder worden belast. Vanaf nu zullen buspassagiers recht op een vergoeding hebben als een dienst wordt geannuleerd, vertraagd of uitgesteld, terwijl ook het probleem van beschadigde of zoekgeraakte bagage is aangepakt en er heldere regels zijn vastgelegd over het recht op vergoeding bij ongevallen.</p>
    </intervention>
    <intervention id="2-317-000" speaker_id="photo_generic" name="Gerard Batten en Nigel Farage" is_mep="True" mode="written">
      <p sl="en">Wij hebben tegen deze wetgeving gestemd omdat het wel zeker is dat:</p>
      <p sl="en">1. de extra kosten van de extra rechten zich zullen vertalen in blijvend hogere ticketprijzen voor alle passagiers;</p>
      <p sl="en">2. autobus- en touringcarroutes die weinig tot geen winst opleveren en waarvoor een hogere ticketprijs dus niet mogelijk is, volledig zullen worden geschrapt, waardoor er helemaal geen diensten meer zullen zijn.</p>
      <p sl="en">De EU zou niet het recht mogen hebben om wetten voor het Verenigd Koninkrijk op te stellen. Wij verdedigen het recht van het Verenigd Koninkrijk als natie om zichzelf te besturen en eigen wetten op te stellen; transport- en milieuwetten vormen geen uitzondering hierop.</p>
    </intervention>
    <intervention id="2-317-500" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Uiteraard is het een uitstekend voornemen om de rechten van passagiers van autobussen en touringcars gelijk te stellen aan die van trein- en vliegtuigpassagiers. Nochtans heb ik mij onthouden van stemming, omdat ik vind dat de tekst niet ver genoeg gaat.</p>
      <p sl="fr">Door de compensatiedrempel bij grote problemen tot 250 kilometer te beperken, worden immers drie landen van de Europese Unie uitgesloten. En dat terwijl er heel gemakkelijk in een vrijstellingsregeling voor de betrokkenen was te voorzien. Meer in het algemeen zijn gebruikers van vervoer per autobus en touringcar vaak mensen met bescheiden inkomens. Nu we het geregeld over mobiliteit hebben, zou het passend zijn geweest om hun een signaal te geven met betrekking tot reizen die veel minder dan 250 kilometer beslaan.</p>
    </intervention>
    <intervention id="2-317-750" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="nl">Ik steun het verslag van collega Cancian, dat niet alleen voorziet in de oprichting van een gemeenschappelijke garantiebasis voor de bescherming van de rechten van autobuspassagiers, maar dat ook is gericht op de mobiliteitsbehoeften van personen met een handicap of met een beperkte mobiliteit. Autobusbedrijven moeten zich organiseren om een minimum aan bijstand te verlenen aan personen met een handicap of met een beperkte mobiliteit, op voorwaarde dat de passagier in kwestie het bedrijf uiterlijk 36 uur vóór het vertrek over zijn/haar behoeften informeert. Het bereikte compromis lijkt dus gemeenschappelijke minimumnormen op te leggen die veel gunstiger zijn voor de passagier, zonder tegelijk een zware last op te leggen aan de vervoerders, voor het merendeel kleine en middelgrote ondernemingen.</p>
    </intervention>
    <intervention id="2-318-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Het Europees Parlement is er met de stemming van dinsdag in geslaagd om de ontbrekende schakel toe te voegen aan de Europese wetgeving betreffende passagiersrechten, die algemeen zal worden toegepast vanaf het voorjaar van 2013.</p>
      <p sl="ro">Het zijn moeilijke onderhandelingen geweest. Het resultaat is echter dat alle nationale of grensoverschrijdende vervoersdiensten over de weg over afstanden vanaf 250 kilometer onder de verordening vallen. Er was behoefte aan uniformisering van de normen op het gebied van het wegvervoer, aangezien dit door de Europese burgers steeds meer wordt gebruikt, gezien de lage prijs en het voordeel op kortere afstanden waarvoor geen luchtvervoer beschikbaar is. In de context van het Europese vervoer is het normaal dat de vergoedingsregels voor het luchtvervoer, die al lange tijd zijn ge-uniformiseerd, een tegenhanger krijgen in het wegvervoer.</p>
      <p sl="ro">Het gebeurt te vaak dat de vervoerders naar eigen goeddunken handelen, met name in de nieuwe lidstaten. Door hen verantwoordelijk te stellen, kunnen de geboden diensten alleen maar beter worden. Iedere passagier, in het lucht- of het wegvervoer, moet zijn rechten kennen, vooral omdat hij voor een bepaalde dienst betaalt en soms iets geheel anders krijgt. Ik hoop dat er niet veel lidstaten een tijdelijke vrijstelling van deze regels vragen en dat ze vanaf 2013 algemeen zullen worden toegepast.</p>
    </intervention>
    <intervention id="2-319-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="nl">Ik feliciteer rapporteur en collega Cancian met het uitstekende werk dat hij heeft verricht en waarmee een bevredigend en evenwichtig compromis kon worden bereikt. Dankzij dit verslag worden namelijk vanaf vandaag ook de rechten van autobus- en touringcarpassagiers gegarandeerd. Dit was de enige groep die nog niet specifiek op Europees niveau werd beschermd. Ik heb daarom voor dit document gestemd en ik ben ook blij met de aandacht die hierin uitgaat naar de bedrijven in deze sector.</p>
      <p sl="nl">Dankzij de bereikte akkoorden worden er namelijk geen zware lasten opgelegd aan de vervoerders, die vaak bestaan uit familiebedrijven van bescheiden omvang. Tegelijkertijd vind ik het belangrijk dat de Europese Unie precieze regelgeving toepast waarmee weldra een handvest van de rechten van passagiers wordt opgesteld, met bijzondere aandacht voor de behoeften van personen met een handicap of met beperkte mobiliteit.</p>
    </intervention>
    <intervention id="2-320-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">De goedgekeurde verordeningstekst is een evenwichtig compromis waarmee de rechten van passagiers worden beschermd zonder dat vervoersmaatschappijen worden opgezadeld met een overdreven administratieve last. Dat is des te belangrijker omdat het leeuwendeel daarvan middelgrote en kleine bedrijven zijn. Dat het Europees Parlement er tegen de zin van de Raad in is geslaagd ervoor te zorgen dat de richtlijn voor alle soorten lijndiensten en binnenlands en grensoverschrijdend vervoer over een afstand van 250 kilometer en meer geldt, acht ik een groot succes. De Raad wilde namelijk 500 kilometer. Het is een goede zaak dat passagiers in geval van annulering of vertragingen van meer dan twee uur, of in geval van overboekingen niet alleen recht hebben op voortzetting van hun reis - al dan niet via een andere route - of terugbetaling van de reissom, maar tevens recht krijgen op een schadevergoeding ter hoogte van 50 procent van die reissom. Aangezien de verordening inzake de rechten van autobuspassagiers afgeleid is van de verordening inzake de rechten van treinpassagiers ben ik echter teleurgesteld over het feit dat in veel lidstaten treinreizigers, in tegenstelling tot autobuspassagiers, nog niet al hun rechten kunnen doen gelden, met name wat betreft het recht op restitutie van een kwart tot de helft van het reistarief bij vertragingen van meer dan een uur.</p>
      <p sl="cs">Ook het Tsjechisch ministerie van vervoer heeft gebruik gemaakt van de mogelijkheid om de invoering van de desbetreffende Europese regelgeving met vijf jaar uit te stellen. De reden die het daarvoor opgaf was dat treinen momenteel vaak vertraging hebben als gevolg van de omvangrijke bouwactiviteiten aan en rond het spoor in het land. Dat betekent dat er in Europa met twee maten wordt gemeten en sommige groepen passagiers minder rechten hebben dan andere.</p>
    </intervention>
    <intervention id="2-321-000" speaker_id="96912" name="David CAMPBELL BANNERMAN" is_mep="True" mode="written" nationality="United Kingdom" birth_date="28-05-1960" birth_place="Bombay " p_group="European Conservatives and Reformists Group" m_state="GB">
      <p sl="en">Wij hebben tegen deze wetgeving gestemd omdat het wel zeker is dat:</p>
      <p sl="en">1. de extra kosten van de extra rechten zich zullen vertalen in blijvend hogere ticketprijzen voor alle passagiers;</p>
      <p sl="en">2. autobus- en touringcarroutes die weinig tot geen winst opleveren en waarvoor een hogere ticketprijs dus niet mogelijk is, volledig zullen worden geschrapt, waardoor er helemaal geen diensten meer zullen zijn.</p>
      <p sl="en">De EU zou niet het recht mogen hebben om wetten voor het Verenigd Koninkrijk op te stellen. Wij verdedigen het recht van het Verenigd Koninkrijk als natie om zichzelf te besturen en eigen wetten op te stellen; transport- en milieuwetten vormen geen uitzondering hierop.</p>
    </intervention>
    <intervention id="2-321-500" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De transportsector maakt een gestage groei door: de sector groeit jaarlijks met meer dan 5 procent en er worden per jaar nu 72,8 miljoen passagiers vervoerd. Het is daarom van belang om in de gehele EU rechten inzake de bescherming van passagiers te creëren die vergelijkbaar zijn met de rechten die bestaan voor andere transportmodi. Het is verder zaak dat we voor een gelijk speelveld garanderen voor vervoerders uit verschillende lidstaten en voor de diverse transportmodi. Daarom is het naar mijn mening heel goed dat we nu, na twee jaar onderhandelen, een akkoord hebben bereikt dat buspassagiers een reeks rechten verschaft, vooral met betrekking tot bijstand bij ongevallen, vertragingen, annuleringen, terugbetalingen, enzovoorts, en dat daarbij bijzondere aandacht wordt besteed aan personen met een handicap en personen met beperkte mobiliteit. Ik geloof dat dit een evenwichtig en bevredigend compromis is, omdat het de rechten van passagiers garandeert zonder de vervoerders – vaak kleine of middelgrote bedrijven – een al te zware last op te leggen.</p>
    </intervention>
    <intervention id="2-321-625" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik beschouw het als een goed teken dat de uiteindelijke tekst als een zeer bevredigend en uitgebalanceerd compromis kan worden beschouwd. Het verslag slaagt erin de rechten van passagiers te waarborgen zonder al te beperkende maatregelen aan vervoerders op te leggen, die veelal kleine en middelgrote ondernemingen zijn.</p>
    </intervention>
    <intervention id="2-321-750" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">In december 2008 diende de Commissie een voorstel in voor een verordening betreffende rechten van autobus- en touringcarpassagiers. Het voornaamste doel van dit voorstel was om gemeenschappelijke bepalingen vast te stellen met betrekking tot deze rechten. Die zijn nu een feit en dat verheugt mij: passagiers die ten minste 250 kilometer per bus afleggen hebben voortaan in de hele EU dezelfde rechten op informatie, op bijstand en op compensatie in geval van annulering, overboeking en vertraging van ten minste twee uur.</p>
      <p sl="fr">Passagiers moeten kunnen kiezen tussen terugbetaling van de prijs van het vervoerbewijs of voortzetting van de reis onder dezelfde voorwaarden zonder extra kosten. Als terugbetaling de enige geboden keuze is, moet er een compensatie van 50 procent van de prijs van het vervoerbewijs worden betaald. Verder zullen, in geval van verlies van of beschadiging van bagage, passagiers recht hebben op compensatie.</p>
    </intervention>
    <intervention id="2-321-875" speaker_id="photo_generic" name="Lena Ek, Marit Paulsen, Olle Schmidt en Cecilia Wikström" is_mep="True" mode="written">
      <p sl="sv">Het Europees Parlement heeft deze week gestemd over een verslag dat ten doel heeft om autobus- en touringcarpassagiers rechten te verlenen op Europees niveau. Het compromis met de Raad is een stap in de goede richting, maar het toepassingsgebied van de verordening is helaas beperkt, en daarom hebben wij ervoor gekozen om ons van stemming te onthouden.</p>
      <p sl="sv">Wij vinden het problematisch dat drie lidstaten – Luxemburg, Malta en Cyprus – buiten de overeenkomst vallen, aangezien dit de algemene bescherming van passagiers in Europa aanzienlijk verzwakt. Ook zijn wij van mening dat de afstand van 250 kilometer te groot is om als basis voor EU-wetgeving te worden gebruikt, want in de praktijk betekent dit dat passagiers die van Luxemburg naar Straatsburg of van Malmö naar Växjö reizen, niet door de wetgeving zullen worden beschermd. Dat is betreurenswaardig.</p>
      <p sl="sv">Wij kanten ons ook tegen de overmachtclausule, die de aansprakelijkheid van vervoerders beperkt bij annulering of vertraging indien deze is veroorzaakt door noodweer of grote natuurrampen. Volgens ons schept dit een zorgelijk precedent voor de aanstaande herziening van de verordening betreffende de rechten van vliegtuigpassagiers.</p>
      <p sl="sv">Wij zijn echter ingenomen met de betere rechten die de overeenkomst met zich meebrengt voor personen met beperkte mobiliteit en de extra bijstand die zij nu krijgen.</p>
    </intervention>
    <intervention id="2-322-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag over de rechten van autobus- en touringcarpassagiers gestemd omdat deze hiermee vergelijkbare rechten krijgen als die welke gelden voor passagiers die andere transportmodi gebruiken. De nieuwe verordening bevat belangrijke bepalingen, vooral waar het gaat om de rechten van personen met een handicap en personen met beperkte mobiliteit of de rechten van passagiers bij annulering of vertraging.</p>
    </intervention>
    <intervention id="2-322-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Wat het gekozen vervoersmiddel ook moge zijn, passagiers hebben recht op een kwalitatief goede en veilige dienstverlening. Daarom vind ik het een goede zaak dat nu geprobeerd wordt om voor de gehele EU geharmoniseerde normen ten behoeve van autobus- en touringcarpassagiers op te stellen. Ik geloof wel dat de rechten van passagiers in wezen steeds dezelfde moeten zijn, ongeacht de transportmodus, behalve wanneer zulke gelijke rechten onverenigbaar zijn met de eigenschappen van de transportmodus in kwestie. Ik wil mevrouw Kratsa-Tsagaropoulou, de heer Simpson, de rapporteur en iedereen die bij de onderhandelingen in het bemiddelingscomité betrokken zijn geweest bedanken voor hun inspanningen en het bereikte akkoord over de definitieve versie van deze verordening.</p>
    </intervention>
    <intervention id="2-323-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag betreft de door het bemiddelingscomité goedgekeurde gemeenschappelijke ontwerptekst voor een verordening van het Europees Parlement en de Raad betreffende de rechten van autobus- en touringcarpassagiers.</p>
      <p sl="pt">Allereerst wil ik het bemiddelingscomité feliciteren met hun werk en met de consensus die is bereikt. Daar waar het oorspronkelijke standpunt van de Raad slechts drie rechten omvatte, omvat het uiteindelijke compromis er twaalf, waaronder bijvoorbeeld regels inzake aansprakelijkheid, schade, bijstand, vervangend vervoer en speciale aandacht voor personen met een handicap en personen met beperkte mobiliteit.</p>
      <p sl="pt">Ik ben dan ook blij met deze nieuwe stap van de Europese Unie, die er naar mijn overtuiging toe zal leiden dat meer mensen voor vervoer per bus of touringcar zullen kiezen, omdat hiermee het gevoel van veiligheid en comfort wordt vergroot, hetgeen een belangrijke bijdrage zal vormen aan het terugdringen van de CO2 -uitstoot.</p>
    </intervention>
    <intervention id="2-324-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Het akkoord over de rechten van autobus- en touringcarpassagiers dat in het bemiddelingscomité door het Europees Parlement en de Raad is bereikt, herdefinieert het toepassingsgebied van de verordening zoals dat in tweede lezing is geformuleerd, zodat dit beperkt wordt tot passagiers die gebruik maken van autobus- en touringcarvervoer op de zogenaamde lange afstand, die gedefinieerd wordt als een afstand van 250 km of meer. Daarnaast worden voor passagiers die kortere afstanden afleggen twaalf basisrechten vastgesteld, die in het bijzonder zijn toegesneden op de behoeften van personen met een handicap en personen met beperkte mobiliteit, zoals recht op een vergoeding bij verlies van of schade aan rolstoelen of andere mobiliteitshulpmiddelen, niet-discriminerende tickets en contractuele voorwaarden, en recht op informatie.</p>
      <p sl="pt">Wij vinden dit uiteraard belangrijke voorstellen. We moeten echter enige twijfel uitspreken over de wijzigingen die in het bemiddelingscomité zijn aangebracht en over de criteria die worden gehanteerd voor de uitvoering van deze verordening. Door de onderling verschillende omvang en kenmerken van de EU-landen kan de uitvoering van deze verordening voor sommige landen problematisch worden, vooral voor de kleinere landen, omdat de meeste reizen niet zullen voldoen aan het criterium van ‘lange afstand’, waardoor aan de betreffende passagiers zonder goede redenen rechten worden onthouden.</p>
    </intervention>
    <intervention id="2-324-250" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Na vele jaren van procedures betekent de aanneming van deze tekst een aanzienlijke verbetering van de rechten van passagiers in Europa, in het bijzonder van gehandicapten en personen met beperkte mobiliteit. Met de aanneming van deze verordening (die betrekking heeft op reizen per autobus en touringcar) vallen voortaan alle vervoerswijzen in de Europese Unie onder wetgeving die rechten en garanties biedt aan passagiers wanneer hun reis bijvoorbeeld is geannuleerd of vertraagd, of wanneer hun bagage is zoekgeraakt, enz. Ik betreur het evenwel dat deze verordening slechts geldt vanaf 250 kilometer, waardoor drie lidstaten van de Europese Unie (Luxemburg, Malta en Cyprus), maar ook een groot aantal trajecten, zoals Brussel-Amsterdam of Boedapest-Wenen, worden uitgesloten. Ten slotte betreur ik ook het gebrek aan flexibiliteit ten aanzien van de ‘reizen’ in de grensgebieden, aangezien dit de mobiliteit van de Europeanen belemmert. Anders gezegd, deze tekst is veel minder ambitieus dan de tekst waarvoor wij ons enkele maanden geleden in het bemiddelingscomité sterk hebben gemaakt en veel minder ambitieus dan ik de passagiers in Europa toewens.</p>
    </intervention>
    <intervention id="2-324-500" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Ik heb voor deze tekst gestemd, niet alleen omdat hij tot doel heeft om de rechten van autobus- en touringcarpassagiers te verbeteren op het gebied van compensatie en bijstand bij ongevallen, maar ook omdat in de tekst de nadruk wordt gelegd op het beginsel van non-discriminatie van mensen met een beperkte mobiliteit. Ook voor hen moeten deze vervoerswijzen, die tegenwoordig 10 procent van het Europese reizigersvervoer over land uitmaken, goed toegankelijk zijn. Daarnaast juich ik het toe dat de rechten van passagiers dankzij deze tekst voortaan voor alle vervoerswijzen zijn beschermd.</p>
    </intervention>
    <intervention id="2-325-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik heb gestemd vóór het verlenen van belangrijke nieuwe rechten aan autobus- en touringcarpassagiers. Ik denk dat we het juiste evenwicht hebben gevonden tussen de rechten van consumenten en de behoeften van vervoerders. De stemming van vandaag is met name van belang voor passagiers met een handicap, die zullen profiteren van deze stemming.</p>
    </intervention>
    <intervention id="2-325-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb vóór deze resolutie gestemd. In deze resolutie verwoordt het Europees Parlement zijn standpunt ten aanzien van de bescherming van de rechten van passagiers. Ik geloof dat dit zal bijdragen aan betere voorwaarden voor passagiers en dat het meer wettelijke duidelijkheid zal geven bij ongevallen of overige onvoorziene gebeurtenissen. Tegelijkertijd worden de verbeterde rechten van passagiers doorgevoerd zonder tegelijk een zware last op te leggen aan de vervoerders, voor het merendeel kleine en middelgrote ondernemingen. Maar het belangrijkst is nog dat de rechten van buspassagiers nu worden gelijkgeschakeld met die van passagiers van andere vervoerswijzen.</p>
    </intervention>
    <intervention id="2-325-375" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="nl">Voorzitter, dames en heren, na hard onderhandelen tussen de Raad en het Parlement kunnen we vandaag eindelijk het verslag van collega Cancian behandelen. Ik moest wel vóór stemmen, want dankzij dit verslag zal de EU kunnen eisen dat de afzonderlijke lidstaten over dit onderwerp wetgeving aannemen die in overeenstemming is met de richtsnoeren uit het verslag, die zich richten op meer respect voor autobuspassagiers. Gezien het feit dat na de auto de bus het meest gebruikte vervoermiddel is en het gebruik hiervan steeds toeneemt, heeft Europa de plicht om zich te scharen aan de zijde van de burgers, de gebruikers van deze diensten. Het verslag vormt een goed compromis en ik wil benadrukken dat terecht de aandacht is gevestigd op de rechten van personen met een handicap, door van de autobusbedrijven te verlangen dat ze meer bijstand verlenen aan alle personen met een handicap en met beperkte mobiliteit. Met het van kracht worden van deze regelgeving zal de burger recht hebben op duidelijke en gemeenschappelijke regels, ook wat betreft de vergoeding van eventuele schade of terugbetaling in geval van vertragingen ten opzichte van de voorziene dienstregeling.</p>
    </intervention>
    <intervention id="2-325-500" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Op dinsdag 15 februari 2011 heeft het Europees Parlement een verslag aangenomen dat een langverwachte resultaat zal opleveren, namelijk gelijke rechten van passagiers in alle takken van de vervoersector. De versterking van de rechten van passagiers die van geregelde autobusdiensten gebruikmaken heeft onder andere betrekking op het verlies van bagage en persoonlijke bezittingen, overlijden, lichamelijk letsel, problemen door schuld van de vervoerder, enzovoort. Het is een positief punt dat deze verordening de rechten van passagiers in de hele Europese Unie regelt. Benadrukt moet worden dat de behoeften van personen met een handicap of personen met beperkte mobiliteit in deze grondrechten zijn geïntegreerd. De regeling moet toegang tot vervoer zonder discriminatie waarborgen. De verordening regelt ook de verantwoordelijkheden van passagiers en de gevolgen van nalatigheid van passagiers, waardoor ze de mogelijkheid kunnen verliezen om schadevergoeding te eisen. Met het oog op het bovenstaande heb ik voor de verordening gestemd, die goed is opgesteld en een aanvulling op de bestaande regelingen van passagiersrechten in de Europese Unie vormt.</p>
    </intervention>
    <intervention id="2-326-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Het Europees Parlement heeft vandaag, na twee jaar van moeizame onderhandelingen met de lidstaten, gestemd over een akkoord met betrekking tot een verordening betreffende alle rechten van reizigers die gebruikmaken van nationale of grensoverschrijdende vervoersdiensten over lange afstanden. Ik heb voor dit akkoord gestemd omdat het twaalf grondrechten bevat, die zeer belangrijk zijn voor een hogere kwaliteit van de vervoersdiensten. Het gaat met name om het recht van passagiers op informatie voor en tijdens de reis en de behoeften van personen met een handicap en personen met beperkte mobiliteit. Door het introduceren van deze rechten wordt een niet-discriminerende toegang tot vervoer gewaarborgd.</p>
      <p sl="ro">Bovendien zijn in dit verslag passagiersrechten opgenomen die in mijn ogen zeer belangrijk zijn, namelijk verplichte vergoeding bij verlies van bagage, vergoeding van een bepaald bedrag bij overlijden of letsel, en vergoeding tot 50 procent van de ticketprijs, naast volledige vergoeding van het ticket als een vervoerder een reis annuleert en zodoende niet kan voldoen aan de verplichtingen in het vervoerscontract.</p>
    </intervention>
    <intervention id="2-327-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ben blij met dit verslag, waarin een nieuwe rechten voor autobus- en touringcarpassagiers worden beschreven die de kwaliteit van aangeboden diensten moeten verbeteren en waarmee vervoerders onder druk worden gezet om hun leven te beteren wat betreft vertragingen, annuleringen en verloren of beschadigde bagage. Het verslag bevat ook belangrijke bepalingen om de toegankelijkheid van lokale busdiensten voor personen met een handicap en personen met beperkte mobiliteit te verbeteren.</p>
    </intervention>
    <intervention id="2-328-000" speaker_id="96870" name="Gesine MEISSNER" is_mep="True" mode="written" nationality="Germany" birth_date="22-02-1952" birth_place="Uelzen" p_group="Group of the Alliance of Liberals and Democrats for Europe" m_state="DE">
      <p sl="en">Deze verordening is een stap in de goede richting, aangezien hiermee een aantal rechten voor buspassagiers op Europees niveau wordt gecreëerd. Op enkele basisrechten na is deze verordening echter alleen van toepassing op geregelde diensten van 250 kilometer of meer. Zo’n beperkt toepassingsgebied kan amper een basis vormen voor echte Europese wetgeving in het belang van alle buspassagiers, en de ALDE-Fractie kan deze overeenkomst daarom niet steunen.</p>
      <p sl="en">Ook zijn wij tegen de force majeure -bepaling, op grond waarvan vervoerders worden vrijgesteld van de verplichting om accommodatie voor passagiers te verstrekken in geval van annuleringen of vertragingen die worden veroorzaakt door noodweer of grote natuurrampen, aangezien hiermee een precedent kan worden geschapen voor andere EU-wetgeving betreffende de rechten van passagiers. Hoewel dit geen overwinning is, is het zeker wel een verbetering, vooral voor reizigers met een handicap of beperkte mobiliteit. We zijn erin geslaagd om omstandigheden voor niet-discriminerende toegang, opleidingen met betrekking tot de gehandicaptenproblematiek voor personeel van vervoerders en terminals die rechtstreeks contact hebben met passagiers, en vergoedingen bij schade aan of verlies van mobiliteitshulpmiddelen op alle routes – ongeacht de afstand – te waarborgen. Met dit in gedachten en met het oog op de totstandbrenging van een reeks geharmoniseerde regels op Europees niveau voor alle passagiers, hebben we niet tegen de overeenkomst gestemd, maar ons onthouden van de eindstemming.</p>
    </intervention>
    <intervention id="2-328-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Tot dusverre is er alleen specifieke wetgeving inzake de rechten van passagiers die per vliegtuig, trein of boot reizen. Nu zijn ook de rechten gewaarborgd van passagiers die per bus en touringcar reizen. Daarmee krijgen passagiers die per bus en touringcar reizen vergelijkbare rechten als passagiers die van andere vormen van vervoer gebruikmaken. De verordening die wij vandaag aannemen voorziet in vergoedingen en bijstand voor passagiers bij ongevallen, annulering of vertraging en niet-discriminerende toegang voor personen met een handicap. De nieuwe regels zijn van toepassing op alle geregelde diensten, zowel nationale als grensoverschrijdende, met een geplande afstand van 250 km of meer. Het betreft daarom een belangrijke vooruitgang voor de rechten van burgers.</p>
    </intervention>
    <intervention id="2-328-750" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Ik heb vóór gestemd, maar wil hier graag aan toevoegen dat autobus- en touringcarbedrijven ook zouden moeten voldoen aan een vereiste om veiligheids- en hulpverleningssystemen te ontwikkelen voor internationale routes en lange afstanden, aangezien mensen bij ongevallen gewond kunnen raken. Ook is het noodzakelijk dat er aanvullende verordeningen met betrekking tot de verantwoordelijkheid van busbedrijven voor de levens en gezondheid van passagiers worden ingevoerd, inclusief verplichte medische gezondheids- en welzijnscontroles voor autobus- en touringcarchauffeurs, die verantwoordelijk zijn voor de gezondheid en veiligheid van hun passagiers.</p>
    </intervention>
    <intervention id="2-328-875" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Wij hebben vandaag voor een document gestemd dat weliswaar niet ideaal is, maar een goed compromis vormt en de Raad en het Europees Parlement heeft geholpen om tot overeenstemming te komen. In deze verordening inzake passagiersrechten worden voorschriften vastgelegd ten aanzien van vergoedingen bij ongevallen of uitstel, de behandeling van klachten van passagiers en de rechten van personen met een handicap. Het is ongetwijfeld onbevredigend dat de verordening alleen betrekking heeft op afstanden van 250 km of meer. Dit is niet te rechtvaardigen tegenover de kleine landen, maar wij hebben het hier niet alleen over plaatselijke, maar ook over internationale trajecten, en ik geloof daarom dat dit document voor de reizende EU-burger een garantie van diens rechten zal vormen, waarbij specifieke aandacht uitgaat naar de rechten van personen met een handicap.</p>
    </intervention>
    <intervention id="2-329-000" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ik heb vóór deze resolutie tot uitbreiding van de rechten van autobus- en touringcarpassagiers gestemd. Dit document is het resultaat van een compromis op basis van uitvoerige onderhandelingen, waardoor de rechten van passagiers beter kunnen worden gerealiseerd zonder extra lasten aan de vervoerders op te leggen.</p>
      <p sl="lt">In vind het belangrijk dat ervoor wordt gezorgd dat de rechten van buspassagiers worden gelijkgeschakeld met die ten aanzien van overige transportmodi en dat er wordt gezorgd voor een gelijk speelveld voor vervoerders.</p>
      <p sl="lt">Hoewel we moeten streven naar het in de wet verankeren van een passende vergoeding voor geleden schade, ben ik het er toch ook mee eens dat er in het voorstel een maximum aan de vergoeding wordt gesteld, die door de lidstaten zal moeten worden overgenomen. Het is met name van belang om te zorgen voor een billijke en ruime vergoeding ingeval van overlijden, en ik ben daarom van oordeel dat de maxima voor deze vergoedingen in de nationale wetgeving niet lager mogen zijn dan de minimumbedragen waarin is voorzien in de verordening. Bovendien moet worden gezorgd voor goede operationele steun bij ongevallen en moeten passagiers de diensten en waren worden geboden die zij nodig hebben.</p>
      <p sl="lt">Ik onderschrijf de bepalingen van de verordening die passagiers passende garanties geven als een reis wordt geannuleerd of vertraagd en waarin zelfs wordt voorzien in een aanvullende vergoeding. Ik verwelkom het feit dat de verordening met name gericht is op passagiers met een handicap en passagiers met beperkte mobiliteit en beoogt deze passagiers de ondersteuning te bieden die ze tijdens het reizen nodig hebben.</p>
    </intervention>
    <intervention id="2-329-250" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="nl">Het bemiddelingswerk van collega Cancian over de verordening betreffende de rechten van passagiers heeft geleid tot de goedkeuring van een Europees regelgevingskader voor de bescherming van autobus- en touringcarpassagiers, dat gepaard gaat met de oprichting van een interne vervoersmarkt. Tot nu toe werd de regelgeving vanwege het rechtsvacuüm overgelaten aan de nationale wetgeving, ten koste van de concurrentie (gezien de heterogeniteit), en ten koste van burgers met een handicap en of met beperkte mobiliteit. Hun rechten zullen nu door de Unie worden gewaarborgd. Ik heb voor de tekst gestemd omdat ik het een uitstekend werkstuk vind dat door middel van een goed compromis een grote stap voorwaarts voor het Europees vervoersbeleid betekent, niet alleen door de rechten van passagiers te waarborgen, maar ook door de vervoersbedrijven die deze diensten verlenen niet overmatig te belasten.</p>
    </intervention>
    <intervention id="2-329-500" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">De resolutie over het ontwerpbesluit met betrekking tot de rechten van passagiers van bussen en touringcars verbetert de rechten van passagiers aanzienlijk. Ondanks de maandenlange onderhandelingen tussen het Europees Parlement en de Raad, voorziet de uiteindelijke compromistekst in een reeks van rechten voor de passagiers van die vervoermiddelen die meer dan 250 km reizen, in plaats van 500 km, zoals de Raad aanvankelijk bepleitte.</p>
      <p sl="el">Over minder dan vier jaar, wat de termijn is waarbinnen deze voorziening toegepast moet worden, kunnen Griekse passagiers van touringcars en bussen, evenals hun partners, schadevergoeding eisen voor vertragingen, annuleringen of ongerechtvaardigde wijzigingen van de dienstregeling. De bescherming van deze rechten is noodzakelijk en rechtvaardig, en daarom heb ik voor dit verslag gestemd.</p>
    </intervention>
    <intervention id="2-329-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor dit verslag betreffende de rechten van autobus- en touringcarpassagiers gestemd. Het verheugt me dat de uiteindelijke tekst een bevredigend en evenwichtig compromis is geworden, aangezien het gelukt is om de rechten van passagiers te waarborgen zonder tegelijkertijd de vervoerders in deze sector, die voor het merendeel uit kleine en middelgrote ondernemingen bestaat, te zwaar te belasten. Het voorstel van de Commissie om in de hele EU rechten inzake de bescherming van passagiers te creëren die vergelijkbaar zijn met de rechten die al bestaan voor andere transportmodi en te zorgen voor een gelijk speelveld voor vervoerders uit verschillende lidstaten en ook voor de diverse transportmodi, is een maatregel die aan iedereen ten goede zal komen. Het zijn lange onderhandelingen geweest, die zijn uitgemond in een bemiddelingsprocedure waarbij de uitvoerende organen op nationaal niveau en de reikwijdte van de verordening de belangrijkste struikelblokken waren. Uiteindelijk is de verordening nu van toepassing op alle geregelde diensten, zowel nationale als grensoverschrijdende, met een geplande afstand van 250 km of meer (‘lange afstand’). Verder komen in de verordening aan de orde: vergoeding en bijstand bij ongevallen, de rechten van passagiers bij annulering of vertraging en de rechten van personen met een handicap en personen met beperkte mobiliteit.</p>
    </intervention>
    <intervention id="2-329-875" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik heb voor dit verslag gestemd omdat ik de door het bemiddelingscomité goedgekeurde uiteindelijke tekst van de verordening een evenwichtig compromis vind, dat een adequate waarborg vormt voor de rechten van autobus- en touringcarpassagiers, en hun een aantal belangrijke rechten toekent, in het bijzonder bij ongevallen, annulering en vertraging, op het gebied van de verstrekking van informatie en de indiening en behandeling van klachten, en met betrekking tot de behoeften van personen met een handicap en personen met beperkte mobiliteit.</p>
    </intervention>
    <intervention id="2-330-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Ik heb mij onthouden van stemming over deze verordening betreffende de rechten van autobus- en touringcarpassagiers, die door een ruime meerderheid van socialisten en conservatieven is aangenomen. Ik betreur de aanzienlijke achteruitgang ten opzichte van het aanvankelijk door het Parlement aangenomen standpunt. Het gaat me om de volgende drie hoofdpunten: 1) Alleen langere afstanden dan 250 kilometer zijn gedekt. In de praktijk wordt een touringcarpassagier op het traject Brussel-Amsterdam niet beschermd, terwijl dit wel het geval is als hij het vliegtuig neemt! Dat is onrechtvaardig, zeker wanneer men bedenkt dat het vaak de minder bevoorrechten zijn die van deze vervoerswijze gebruik maken; 2) Te gemakkelijk kunnen de touringcarexploitanten een beroep doen op de clausule van overmacht (zware weersomstandigheden of grote natuurrampen) om compensatie aan passagiers te omzeilen bij vertraging of annulering; 3) Afwijkingen bieden lidstaten die dit willen de mogelijkheid om de inwerkingtreding van de verordening uit te stellen tot 2021! Niettemin juich ik de vooruitgang in de tekst toe: verplichte bijstand aan gehandicapten en mensen met beperkte mobiliteit, rechten en compensatie bij ongevallen, vertraging en annulering. Het Parlement heeft zich echter tevreden gesteld met een gedevalueerde en gebrekkig opgestelde overeenkomst. De vele uitzonderingen en afwijkingen betekenen dat de draagwijdte van deze rechten buitengewoon beperkt zal blijven, wat ten koste gaat van de touringcarpassagiers.</p>
    </intervention>
    <intervention id="2-331-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="nl">Er is vandaag in de plenaire vergadering gestemd over het verslag betreffende de rechten van autobus- en touringcarpassagiers. In december 2008 heeft de Commissie een ontwerpverordening betreffende de rechten van autobus- en touringcarpassagiers gepresenteerd. Met dit voorstel neemt de Commissie zich voor om op het niveau van de Europese Unie rechten ter bescherming van passagiers in te voeren die vergelijkbaar zijn met de rechten die van toepassing zijn op andere vervoersmodi. Daarnaast wil zij gelijke concurrentievoorwaarden tussen vervoerders van de verschillende lidstaten en tussen verschillende vervoersmodi tot stand brengen.</p>
      <p sl="nl">De belangrijkste punten waarmee tijdens het bemiddelingscomité een akkoord is bereikt zijn het toepassingsgebied, tijdelijke afwijkingen, vergoeding en bijstand bij ongevallen, rechten van passagiers bij annulering of vertraging, en de rechten van personen met een handicap en personen met beperkte mobiliteit. De uiteindelijke tekst is bevredigend en evenwichtig, aangezien de onderhandelaars erin zijn geslaagd de rechten van passagiers te waarborgen zonder tegelijk een zware last op te leggen aan vervoerders, voor het merendeel kleine en middelgrote ondernemingen.</p>
      <p sl="nl">Het resultaat van de bemiddelingsprocedure kan vooral als een succes voor het Parlement worden gezien.</p>
    </intervention>
    <intervention id="2-331-500" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Ik ben blij dat de onderhandelingen tussen het Parlement en de lidstaten ten langen leste hebben geleid tot de aanneming van een verordening die betere rechten waarborgt voor passagiers die per autobus en touringcar reizen. Hiermee is een lacune opgevuld in de regulering van de rechten van passagiers – voor deze sector bestond tot nu toe nog geen Europese wetgeving, terwijl er voor het luchtvervoer of het treinvervoer wel al wetgeving bestond.</p>
      <p sl="fr">Deze tekst voorziet vooral in een aantal compenserende maatregelen: hapjes en verfrissingen tijdens een oponthoud van meer dan anderhalf uur, bekostiging van een overnachting bij een onderbreking van de reis, bij een ongeval of bij een vertraging waardoor de nacht ter plaatse moet worden doorgebracht, en terugbetaling van ten minste 1200 euro bij verlies of beschadiging van overgedragen bagage.</p>
      <p sl="fr">Daarnaast krijgen passagiers met een handicap specifieke rechten, met name in de vorm van de verplichting voor maatschappijen om bijstand te verlenen – met dien verstande dat ze 36 uur van tevoren van iemands behoeften op de hoogte moeten zijn gesteld – en de vergoeding en terugbetaling bij beschadiging of verlies van bijzondere hulpmiddelen. Deze verordening is vanaf het voorjaar van 2013 van toepassing op alle reguliere, nationale of grensoverschrijdende diensten op de lange afstand (ten minste 250 kilometer).</p>
    </intervention>
    <intervention id="2-333-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Onder het Belgische voorzitterschap heeft de Raad het standpunt van het Parlement, zoals aangenomen tijdens de eerste en tweede lezing, aanzienlijk verzwakt. Het toepassingsgebied van de verordening geldt voor diensten met een minimale afstand van 250 kilometer, wat betekent dat de meeste busdiensten worden uitgesloten. Dan is er ook nog de formule voor vergoeding in geval van vertraging (minstens twee uur, waarbij de helft van de ticketprijs wordt vergoed – terwijl in het treinvervoer al vergoeding plaatsvindt bij vertragingen vanaf één uur). Tot slot worden de rechten van personen met verminderde mobiliteit ingeperkt en verzwakt en wordt ongehinderde toegang tot busdiensten niet gegarandeerd. Daarom hebben wij tegen gestemd.</p>
    </intervention>
    <intervention id="2-332-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="nl">Ik heb voor deze resolutie gestemd, waarin eindelijk de rechten worden erkend van reizigers bij alle vormen van vervoer. Hiermee worden de reizigers in het centrum van het vervoersbeleid geplaatst. Een betere bescherming van de rechten van passagiers draagt bij aan het stimuleren van het gebruik van het openbaar vervoer en moedigt een gezonde concurrentie tussen exploitanten aan, waarbij zij worden aangezet tot het ontwikkelen van een beter concurrerende dienstverlening. Benadrukt moet worden dat bij de toepassing van de nieuwe verordening het subsidiariteitsbeginsel ten volle zal worden toegepast.</p>
      <p sl="nl">Twee belangrijke nieuwe ontwikkelingen zijn de bepalingen inzake geldelijke compensatie in het geval van letsel of schade aan of verlies van bagage en de garantie van het verlenen van bijstand in het geval van vertragingen of reisonderbrekingen, die gebaseerd zullen zijn op het model dat wordt gebruikt voor het trein- en luchtvervoer. In de definitieve tekst worden passagiers erkend en beschermd en wordt specifiek aandacht besteed aan passagiers met beperkte mobiliteit en gehandicapten, door een passende informatievoorziening en dienstverlening te waarborgen. Tevens is het van belang te benadrukken dat ondernemingen in de sector niet met bijkomende kosten te maken zullen krijgen. Ze worden beschermd tegen het risico van ondraaglijke kosten in verband met aanpassingen, zodat een eerlijk evenwicht wordt gewaarborgd tussen de rechten van passagiers en garanties voor kleine en middelgrote ondernemingen.</p>
    </intervention>
    <intervention id="2-334-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="nl">Met deze verordening worden eindelijk de rechten van autobuspassagiers gewaarborgd. Hoewel de Commissie deze verordening al in 2008 heeft voorgesteld, is er nu pas een goed compromis gevonden, waarmee ook het enige vervoermiddel waarvoor nog geen regels ter bescherming van passagiers golden die nu wel heeft.</p>
      <p sl="nl">Er is speciale aandacht besteed aan personen met een handicap of beperkte mobiliteit. Het enige problematische aspect van deze regelgeving betrof het toepassingsgebied van de regels, die alleen van toepassing zijn op trajecten van meer dan 250 kilometer. Bijstand bij vertragingen zal bestaan uit de verplichting om maaltijden, verfrissingen en alternatief vervoer aan te bieden. Bij annuleringen moet de reiziger niet alleen worden terugbetaald, maar moet indien nodig ook gedurende maximaal twee nachten hotelaccommodatie worden aangeboden. De vergoeding voor het verlies van of schade aan bagage zal maximaal 1200 euro bedragen.</p>
    </intervention>
    <intervention id="2-334-500" speaker_id="97308" name="Vilja SAVISAAR-TOOMAST" is_mep="True" mode="written" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="et">Ik heb tegen het vandaag behandelde verslag over de rechten van buspassagiers gestemd, omdat ik van mening ben dat hierin niet met alle lidstaten van de Europese Unie rekening wordt gehouden en dat een groot aantal busdiensten buiten de reikwijdte van de richtlijn wordt gehouden. 250 kilometer is duidelijk een te lange afstand, want die sluit Malta, Cyprus en Luxemburg volledig uit. Ook vallen de meeste Estse, Letse, Litouwse, Deense, Nederlandse en Belgische busdiensten erbuiten. Ik moet toegeven dat de Estse regering tijdens de bemiddelingsprocedure een nog langere afstand steunde, namelijk 500 kilometer, die Estland volledig buiten de richtlijn zou hebben gelaten. Ik hoop dat de dag nabij is dat ook de Estse regering opkomt voor de rechten van buspassagiers, in plaats van voor de winsten van busondernemingen, nu de richtlijn het wetgevingsproces doorloopt.</p>
    </intervention>
    <intervention id="2-335-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Dit is het vierde pakket inzake de waarborging van de rechten van passagiers. Na een regeling voor de rechten van passagiers in de luchtvaart, het treinverkeer en vervoer over het water behandelen we nu de rechten van buspassagiers. Die krijgen voortaan compensatie bij vertragingen van reizen van langer dan 250 kilometer, hulp bij annulering van reizen, bescherming bij ongelukken en sterfgevallen en vergoeding van verloren of beschadigde spullen. Passagiers met beperkte mobiliteit zullen ook recht hebben op speciale hulp, zoals dat al het geval is bij luchtvaartmaatschappijen. Het standpunt van het Europees Parlement in eerste en tweede lezing werd uiteindelijk aanzienlijk afgezwakt. Het Europees Parlement wilde de regels toepassen voor ritten van langer dan 50 kilometer. De Raad wilde dat enkel voor reizen van langer dan 500 kilometer. Het compromis werd 250 kilometer.</p>
      <p sl="nl">Dat betekent dat ze niet gelden voor courante trajecten als Brussel-Amsterdam, Luxemburg-Straatsburg of Wenen-Boedapest. Het is wel goed dat deze wetgeving een lijst van twaalf basisregels omvat, die voor elke afstand gelden en die gefocust zijn op de noden van mindervalide personen en andere personen met beperkte mobiliteit. Niettemin is de Fractie De Groenen/Vrije Europese Alliantie ontgoocheld over het bereikte, zeer zwakke resultaat. Daarom stem ik, samen met mijn fractie, tegen dit akkoord.</p>
    </intervention>
    <intervention id="2-335-500" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd, dat is bedoeld om passagiers die per autobus of touringcar reizen meer rechten te geven, inclusief het recht op bijstand voor passagiers met een handicap of beperkte mobiliteit. De bescherming van consumenten heeft een hoge prioriteit voor de Labour-partij in Europa.</p>
    </intervention>
    <intervention id="2-335-750" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Ik juich de aanneming van dit verslag toe, in het bijzonder vanwege de verbetering die het inhoudt voor personen met een handicap of met een beperkte mobiliteit en op het gebied van de indiening en behandeling van klachten en compensatie en bijstand bij een ongeval. Ik wil er niettemin op wijzen dat het dringend noodzakelijk is om ervoor te zorgen dat de lidstaten de bepalingen betreffende rechten van passagiers in geval van annulering en vertraging naleven, om zo het veelvuldige misbruik te vermijden dat is vastgesteld bij de toepassing van de verordening inzake de rechten van luchtreizigers.</p>
    </intervention>
    <intervention id="2-336-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">De belangrijkste doelstelling van het voorstel van de Europese Commissie is om autobus- en touringcarpassagiers rechten toe te kennen die vergelijkbaar zijn met de rechten die al bestaan voor andere transportmodi en om te zorgen voor een gelijk speelveld voor vervoerders uit verschillende lidstaten en ook voor de diverse transportmodi. Ondanks de meningsverschillen tijdens de procedure ben ik blij dat deze verordening wordt aangenomen, omdat hiermee de rechten van passagiers worden gewaarborgd zonder dat tegelijkertijd de vervoerders in deze sector, die voor het merendeel uit kleine en middelgrote ondernemingen bestaat, te zwaar worden belast. De huidige verordening omvat een aantal basisrechten, waarvan ik met name de speciale aandacht voor personen met een handicap en personen met beperkte mobiliteit en het recht op vergoeding en bijstand bij ongevallen, annulering of vertraging onderstreep.</p>
      <p sl="pt">Deze rechten zijn van toepassing op alle geregelde diensten, zowel nationale als grensoverschrijdende, met een geplande afstand van 250 km of meer. Passagiers die slechts een deel van deze lange afstand reizen zijn ook gedekt. Daarnaast is een reeks van twaalf basisrechten in de verordening ook van toepassing op passagiers die kortere geplande afstanden afleggen, bijvoorbeeld niet-discriminerende toegang tot transport en het recht op informatie tijdens de reis.</p>
    </intervention>
    <intervention id="2-337-000" speaker_id="96776" name="Róża THUN UND HOHENSTEIN" is_mep="True" mode="written" nationality="Poland" birth_date="13-04-1954" birth_place="Kraków" m_state="PL">
      <p sl="pl">De verordening betreffende de rechten van autobus- en touringcarpassagiers is een prachtig voorbeeld van hoe het Europees Parlement over de rechten van de consument waakt. Na moeilijke onderhandelingen met de Raad van de Europese Unie hebben we een tekst aangenomen die betrekking heeft op de laatste transportmodus waarvoor de passagiersrechten nog niet door de Europese wetgeving waren geregeld. Aan het begin van de onderhandelingen eiste het Parlement dat er een nieuwe regeling zou worden ingevoerd voor trajecten van 50 km of meer, terwijl de Raad voorstander was van trajecten van 500 km of meer. Als compromis werd een afstand van 250 km of meer vastgesteld. Passagiers op zulke trajecten krijgen een reeks faciliteiten en rechten, die vergelijkbaar zijn met die van vliegreizen. Als mijn bagage op de luchthaven zoekraakt of als het vliegtuig met grote vertraging vertrekt, regelen de Europese wetsvoorschriften duidelijk welke rechten ik in dergelijke situaties heb. Tot nu toe bevonden passagiers van autobussen en touringcars zich in een veel slechtere positie. Nu zullen ze onder andere een vergoeding kunnen eisen voor vertraging of beschadiging van hun bagage, en personen met beperkte mobiliteit zullen speciale bijstand krijgen.</p>
      <p sl="pl">Er zal een handvest van de passagiersrechten worden opgesteld, waardoor de burgers zich beter bewust zullen zijn van wat ze van de vervoerder kunnen verwachten. Dit handvest zal een overzicht van de basisrechten van elke passagier geven, ongeacht de afstand van het traject. Dit is een voorbeeld van goede wetgeving in het voordeel van de burger. Met deze verordening versterken we de rechten van de consument en versterken we ook de gemeenschappelijke markt, en daarom heb ik voor de goedkeuring gestemd.</p>
    </intervention>
    <intervention id="2-337-500" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik heb voor de verordening betreffende de rechten van autobus- en touringcarpassagiers gestemd. Hierin wordt een aantal rechten vastgesteld voor autobus- en touringcarpassagiers, vergelijkbaar met die in alle andere vormen van vervoer. De verordening is van toepassing op alle geregelde diensten, zowel nationale als grensoverschrijdende, met een geplande afstand van 250 kilometer of meer.</p>
      <p sl="ro">Deze rechten hebben betrekking op de niet-discriminerende toegang tot vervoer van personen met een handicap en vergoeding in geval van overlijden, letsel, verlies of beschadiging van bagage. Als een reis wordt geannuleerd of meer dan 120 minuten vertraging heeft, wordt de passagiers onmiddellijk de keuze aangeboden tussen vervoer naar de eindbestemming via een andere route zonder extra kosten of terugbetaling van de ticketprijs. Als de vervoerder deze keuze niet aanbiedt, hebben de passagiers recht op een vergoeding van 50 procent van de ticketprijs, bovenop de terugbetaling van deze ticketprijs. Als een reis van meer dan drie uur wordt geannuleerd of bij vertrek een vertraging heeft van meer dan 90 minuten, moet ook bijstand worden geboden, alsmede hotelaccommodatie tot tachtig euro per passagier per nacht, gedurende maximaal twee nachten.</p>
      <p sl="ro">Ik wil dat de passagiers nauwkeurig op de hoogte worden gebracht met betrekking tot hun rechten, zodat ze maatregelen kunnen nemen indien deze niet worden gerespecteerd.</p>
    </intervention>
    <intervention id="2-337-750" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Het is onze plicht om ervoor te zorgen dat dienstverleners passagiers goed behandelen en dat personen met een handicap geen obstakels tegenkomen bij het gebruik van de vervoersdiensten. Het is van belang om te zorgen voor een gelijk speelveld voor vervoerders uit verschillende lidstaten en ook voor de diverse transportmodi. We hebben behoefte aan een weloverwogen compromis, dat de rechten van de passagiers in alle EU-lidstaten, al lopen deze qua grootte nog zo uiteen, garandeert zonder tegelijk een zware last op te leggen aan de vervoerders, voor het merendeel kleine en middelgrote ondernemingen. Belangrijker nog is dat de nieuwe voorschriften de kwaliteit van de vervoerssector van de EU verbeteren en de concurrentie vergroten. Tegelijk mogen we niet voorbijgaan aan het probleem van de verkeersveiligheid. In Litouwen zijn we bijzonder afhankelijk van het wegvervoer – ruim 90 procent van alle reizigers gebruikt de auto. Ongeveer 8 procent reist per autobus of touringcar. Verkeersveiligheid is een zeer belangrijke kwestie die naar mijn smaak niet voldoende aandacht heeft gekregen. Uit statistieken van de EU blijkt dat het aantal dodelijke verkeersslachtoffers per miljoen inwoners 110 bedraagt. Ter vergelijking: in Zweden bedraagt het aantal dodelijke verkeersslachtoffers per miljoen inwoners slechts 39. In het Verenigd Koninkrijk ligt dit cijfer op 41. Dit Litouwse percentage is onduldbaar en zou in geen geval hoger mogen zijn dan het EU-gemiddelde van 70. Dit is iets wat moet veranderen.</p>
    </intervention>
    <intervention id="2-338-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ben blij met het verslag over rechten voor autobus- en touringcarpassagiers, aangezien dit een belangrijke stap in de richting van een betere bescherming van de rechten van reizigers is, plus een verbetering van het comfort en gemak van passagiers met een handicap. Het verslag waarborgt dat passagiers die over langere afstanden door Europa reizen toegang hebben tot betere informatie, ondersteuning en vergoeding in geval van vertraging of annulering van een dienst. Passagiers krijgen recht op verfrissingen bij korte vertragingen, een vergoeding bij meer dan twee uur vertraging en maximaal 1200 euro voor verloren of beschadigde bagage.</p>
      <p sl="en">Ik steun de belangrijke vorderingen die met dit verslag worden geboekt voor de rechten van reizigers met een handicap. Voor het eerst wordt niet-discriminerende toegang tot vervoer gegarandeerd, aangezien in de verordening staat dat alle autobus- en touringcarmedewerkers een opleiding moeten volgen voor het helpen van mensen met een handicap en dat wanneer er geen geschikte bijstand kan worden verleend, een passagier gratis met de persoon met een handicap mag meereizen om diens comfort te waarborgen. Dit is een belangrijke stap in de richting van een Europa dat zich sterk maakt tegen discriminatie. Met mijn stem voor dit verslag wijs ik op de noodzaak van een Europese norm voor de rechten voor autobus- en touringcarpassagiers, waarin hun comfort, veiligheid en eerlijke behandeling worden gewaarborgd wanneer zij door Europa reizen.</p>
    </intervention>
    <intervention id="2-338-500" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">Ik heb gestemd voor deze resolutie, waarin consequente regelgeving wordt voorgesteld betreffende de rechten van passagiers die gebruik maken van openbaar vervoer over de weg. Er worden concrete maatregelen getroffen ter verbetering van de rechtszekerheid, de rechten en de geïnformeerdheid van autobus- en touringcarpassagiers. Reizigers zullen voortaan dezelfde rechten op compensatie hebben als in de luchtvaart- en treinvervoersector, in het bijzonder bij vertraging of annulering van hun reis. Uit deze aanneming blijkt de politieke wil van de Europese Unie om voor gebruikers van alle vervoerswijzen gemeenschappelijke wetgeving tot stand te brengen. Ik ben ook ingenomen met de uitvoering van maatregelen ten gunste van personen met een handicap en met een beperkte mobiliteit. Hierdoor zullen zij gemakkelijker van het wegvervoer gebruik kunnen maken. Deze beslissing draagt bij aan de verwijdering van obstakels voor vrij reizigersverkeer in Europa. Tot slot is er met dit voorstel tot flexibele wetgeving een goed evenwicht gevonden; de – veelal kleine – wegvervoersmaatschappijen worden niet gestraft. Deze nieuwe maatregelen zullen het naar mijn idee mogelijk maken om een vervoerswijze te bevorderen die voor het grootste aantal mensen toegankelijk is, met name in de toeristische sector.</p>
    </intervention>
    <intervention id="2-339-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="nl">Geachte collega’s, ik heb voor het verslag van collega Cancian gestemd, want eindelijk worden de beginselen voor de bescherming van die zeventig miljoen Europese burgers die elk jaar per autobus of touringcar in Europa reizen en die al geruime tijd in afwachting waren van regels omtrent hun rechten vastgelegd.</p>
      <p sl="nl">Ongeacht het gekozen vervoermiddel zal de Europese burger worden beschermd, en de Europese Commissie verbindt zich ertoe de bestaande regelgeving concreet te herzien en te harmoniseren tot één enkele wetgeving, die gemeenschappelijke normen zal bevatten voor elke reissoort en specifieke bepalingen naar gelang het gekozen vervoermiddel.</p>
    </intervention>
    <intervention id="2-340-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit voorstel gestemd omdat de gemiddelde daling van de CO2 -emissies van lichte bedrijfsvoertuigen in de periode 2002-2007 slechts 0,4 tot 0,5 procent per jaar bedroeg en er communautaire doelstellingen voor nieuwe lichte bedrijfsvoertuigen moeten worden vastgesteld om te voorkomen dat de interne markt versnipperd raakt. Benadrukt moet echter worden dat lichte bedrijfsvoertuigen niet te vergelijken zijn met personenauto’s en dat de voorgestelde doelstelling van 150g CO2 /km ambitieus, maar haalbaar is.</p>
      <p sl="pt">Verder sta ik achter het voorstel om fabrikanten die zowel personenauto’s als lichte bedrijfsvoertuigen produceren de mogelijkheid te bieden binnen hun bedrijf de twee soorten voertuigen samen te voegen, aangezien gebleken is dat daarmee de nalevingskosten voor fabrikanten verminderen, wat meer werkgelegenheid oplevert in een groenere economie, overeenkomstig de Europa 2020-strategie. Ook ben ik het eens met het voorstel dat de Commissie uiterlijk 2011 aangeeft hoe de wetgeving voor in fasen gebouwde voertuigen eruit zou moeten zien, en niet pas in 2014 zoals de Commissie heeft voorgesteld.</p>
    </intervention>
    <intervention id="2-341-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Ik heb voor deze resolutie gestemd. Hierin steunt het Europees Parlement een nieuwe EU-verordening voor de introductie van CO2 -waarden voor lichte bedrijfsvoertuigen vanaf 2014. Ik denk dat nieuwe vereisten en CO2 -waarden zullen helpen in de strijd tegen de opwarming van de aarde, onderhoudskosten zullen verlagen wegens besparingen op de brandstof, en de innovatie en het concurrentievermogen van Europese autofabrikanten zullen bevorderen. Met deze regels moeten groene technologieën worden ingebouwd in voertuigen die betaalbaar moeten blijven. Met ingang van 2014 moet 70 procent van alle nieuwe bedrijfsvoertuigen tot 3,5 ton voldoen aan een gemiddelde emissiewaarde van 175 gram CO2 per kilometer. In 2020 zal deze waarde worden verlaagd naar 147 gram. Dit is een ambitieus, maar haalbaar plan.</p>
    </intervention>
    <intervention id="2-341-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb vóór dit verslag gestemd. Tijdens zijn bijeenkomst van 8-9 maart 2007 heeft de Europese Raad het vaste voornemen uitgesproken om de totale emissies van broeikasgassen door de Gemeenschap tegen 2020 te doen dalen met ten minste 20 procent ten opzichte van 1990 en met 30 procent als de andere ontwikkelde landen zich verbinden tot een vergelijkbare emissiebeperking en de economisch meer gevorderde ontwikkelingslanden een bijdrage leveren die in verhouding staat tot hun capaciteiten. Willen we ook echt de nodige emissiebeperkingen verwezenlijken, dan moeten in alle sectoren van de EU-economie, en niet alleen in de industriële en energiesector, op lidstaat- en op EU-niveau beleids- en andere maatregelen worden uitgevoerd. Het wegvervoer is de op één na grootste broeikasgasuitstotende sector van de EU en de totale uitstoot daarvan, met inbegrip van die van bedrijfsvoertuigen, blijft maar toenemen. Als de emissies van het wegvervoer blijven stijgen, zal dit echter in ernstige mate de inspanningen van de overige sectoren in de strijd tegen de klimaatverandering ondermijnen. Tot op heden is er in de EU nog geen wetgeving geweest met betrekking tot de CO2 -emissie van lichte bedrijfsvoertuigen, al neemt de vraag naar dergelijke voertuigen in de EU toe. Ik geloof dat we overeenstemming hebben kunnen bereiken met de Raad over een evenwichtig document, dat verder zal bijdragen aan reductie van de CO2 -emissies en dat de auto-industrie zal aanmoedigen om te investeren in nieuwe en minder vervuilende technologieën.</p>
    </intervention>
    <intervention id="2-342-875" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Het is een nobele gedachte: de CO2 -emmissies van lichte voertuigen terugdringen. Maar wat ons is voorgelegd als een realistisch compromis met de Raad is in feite een derderangs akkoord: de aangenomen tekst beperkt de gemiddelde CO2 -uitstoot voor nieuwe lichte bedrijfsvoertuigen tot 175 g/km, terwijl het doel op de lange termijn 147 g/km is. Dit zal op zijn vroegst in 2020 zijn bereikt. Dat volstaat niet. De Europese Commissie stelde een limiet van 135 g/km voor, een ambitieuzer en evengoed realistisch voorstel. Ik heb tegen deze tekst gestemd omdat ik het betreur dat we geen compromis hebben bereikt dat dichter in de buurt komt van het voorstel van de Europese Commissie. Een verbetering van de energie-efficiëntie en innovatiebeheer zijn heden ten dage prioriteiten; iedereen erkent dit, maar onze woorden moeten nog altijd door ambitieuze voorstellen worden geschraagd.</p>
    </intervention>
    <intervention id="2-342-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="nl">De ontwerpverordening tot vaststelling van emissienormen voor nieuwe lichte bedrijfsvoertuigen past binnen het strategische kader van de Commissie om de CO2 -emissies te beperken. In het laatste rapport van het Europees Milieuagentschap laten enkele grafieken duidelijk zien dat de CO2 -emissies van het wegvervoer in de EU-15 en de EU-27 sinds 2003 stabiel zijn gebleven dan wel zijn afgenomen. Bovendien dient te worden opgemerkt dat de lichte bedrijfsvoertuigen in de vervoerssector slechts verantwoordelijk zijn voor ongeveer 1,5 procent van de CO2 -emissies.</p>
      <p sl="nl">Tijdens de lange en moeizame onderhandelingen in de Commissie milieubeheer, volksgezondheid en voedselveiligheid er is vooral gefocust op het niveau van de emissies op lange termijn, dat, zo is afgesproken, is vastgelegd op 147 gram CO2 per kilometer. Dit niveau, dat een verbetering vormt ten opzichte van de uitgangssituatie, voldoet niet geheel aan mijn verwachtingen. Ter bescherming van de industrie had Italië namelijk gevraagd om niet lager te gaan dan 160 gram CO2 per kilometer en in de Raad leken veel lidstaten het eens te worden over een grenswaarde van 155 gram CO2 per kilometer.</p>
      <p sl="nl">Kortom, ik vind dat het resultaat van de trialoog Commissie-Raad-Parlement met betrekking tot de doelstellingen ter vermindering van de CO2 -emissies op de lange termijn nog buitensporig is, gezien de kenmerken van de automobielsector. Ik maak mij dan ook zorgen over het risico dat de industrie wordt gestraft en over de werkgelegenheid in de sector.</p>
    </intervention>
    <intervention id="2-342-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Lichte bedrijfsvoertuigen worden vooral gebruikt door ondernemingen, waaronder ook kleine en middelgrote ondernemingen. Op het moment vertegenwoordigen lichte bedrijfsvoertuigen ongeveer 12 procent van het voertuigenpark. Ook moeten we erkennen dat deze voertuigen vaak in grote hoeveelheden worden ingekocht door massa-inkopers en dat ze daarom al zeer streng beoordeeld worden op hun efficiëntie en exploitatiekosten. De gemiddelde daling van de CO2 -emissies van lichte bedrijfsvoertuigen in de periode 2002-2007 bedroeg 0,4 procent tot 0,5 procent per jaar. Deze verbetering van de brandstofefficiëntie werd echter tenietgedaan door de toegenomen vraag naar vervoer en de steeds groter wordende voertuigen. Daarom is het noodzakelijk om communautaire doelstellingen voor nieuwe lichte bedrijfsvoertuigen vast te stellen om te voorkomen dat de interne markt versnipperd raakt ten gevolge van uiteenlopende maatregelen op het niveau van de lidstaten. Bovendien is het noodzakelijk om CO2 -emissienormen vast te stellen voor nieuwe lichte bedrijfsvoertuigen om te voorkomen dat een hiaat in de regelgeving ontstaat door bepaalde overlappingen tussen de registratie van personenauto’s en die van lichte bedrijfsvoertuigen.</p>
    </intervention>
    <intervention id="2-343-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="nl">Ik feliciteer de rapporteur met het tot nu toe verrichte werk. Ik waardeer de geest van dit document, dat tot doel heeft bij te dragen aan de vermindering van de CO2 -emissies, zoals is besloten door de Europese Unie, mede door middel van beter presterende lichte bedrijfsvoertuigen. Toch is algemeen bekend dat dergelijke vervoersmiddelen bijna exclusief voor commerciële doeleinden worden gebruikt en er daarom, ten opzichte van auto’s, minder mogelijkheden zijn om de vorm en het gewicht ervan te veranderen.</p>
      <p sl="nl">Vooropgesteld dat de beste manier – zoals ook de rapporteur benadrukt – erin bestaat om de motoren en de techniek te veranderen, heb ik toch waardering voor het bereikte akkoord wat betreft het tijdschema voor de toepassing van dergelijke veranderingen. Ik vind het namelijk verstandig om voor de korte termijn tussen 2014 en 2017 een eerste doelstelling van 175 gram CO2 per kilometer vast te leggen. Logischerwijs kunnen de emissies dan tegen 2020 verder worden teruggebracht tot 147 gram CO2 per kilometer.</p>
    </intervention>
    <intervention id="2-344-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Aan de ene kant is het begrijpelijk dat het voorstel sterk op de regelgeving voor de uitstoot van CO2 door personenauto’s is gebaseerd, maar aan de andere kant mag niet uit het oog worden verloren dat de sector waarover we het nu hebben anders in elkaar zit. Zo hebben lichte bedrijfsvoertuigen een langere ontwikkelings- en productiecyclus en worden ze voornamelijk ingezet voor bedrijfsdoeleinden. Bovendien is het in bij deze voertuigen in vergelijking met personenauto’s moeilijker om de vorm en het gewicht dusdanig aan te passen dat de uitstoot omlaag gaat. Aanpassing van de motor en de mechanische delen van het voertuig is eigenlijk de belangrijkste manier waarop de emissies van lichte bedrijfsvoertuigen kunnen worden verlaagd. Maar dat kost veel meer tijd en geld dan vrij eenvoudige aanpassingen aan de carrosserie. Dat er in lichte bedrijfsvoertuigen veel vaker dieselmotoren geplaatst worden speelt eveneens een niet te onderschatten rol.</p>
      <p sl="cs">Ik heb bezwaar tegen het voorstel om producenten van lichte bedrijfsvoertuigen die de CO2-uitstoot van hun voertuigen niet omlaag brengen daarvoor zwaarder te sanctioneren dan producenten van personenauto ’s. Naar mijn mening dienen deze sancties in beide sectoren gelijkwaardig te zijn. Ik heb begrip voor de invoering van verplichte snelheidsbegrenzers voor lichte bedrijfsvoertuigen, maar vrees tegelijkertijd dat dit wel eens een precedent zou kunnen vormen voor de invoering van snelheidsbegrenzers voor andere soorten voertuigen. We moeten goed bekijken of dit niet een kwestie is van onevenredig beperkende regulering die in strijd is met het proportionaliteitbeginsel.</p>
    </intervention>
    <intervention id="2-344-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">De strategie voor duurzame ontwikkeling concentreert zich op de belangrijkste problemen op het gebied van duurzame ontwikkeling, zoals vervoer, klimaatverandering, volksgezondheid en energiebesparing. Het wegvervoer is de tweede grootste uitstoter van broeikasgassen in de Unie, en de emissies van deze sector, inclusief die van lichte bedrijfsvoertuigen, blijven stijgen. Als de emissies van het wegvervoer blijven stijgen, zal dit de inspanningen van andere sectoren om de klimaatverandering te bestrijden ernstig ondermijnen. Verdere technologische vooruitgang is van belang en de eco-innovatie moet gestimuleerd worden, met het oog op de toekomstige technologische ontwikkeling ter bevordering van het concurrentievermogen van de Europese automobielindustrie op de lange termijn en het scheppen van hoogwaardige banen. Gezien de hoge kosten van onderzoek en ontwikkeling en om het concurrentievermogen van de Europese automobielindustrie te bevorderen, dient te worden gekozen voor prikkels als de erkenning van eco-innovaties en de toekenning van superkredieten.</p>
    </intervention>
    <intervention id="2-344-500" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik ben van mening dat dit voorstel voor een verordening gebaseerd is op de veronderstelling dat een verlaging van het brandstofverbruik van lichte bedrijfsvoertuigen de totale CO2 -uitstoot door het verkeer zal verminderen en zo de klimaatverandering zal tegengaan, en dat daarom maximale CO2 -emissiewaarden voor nieuwe lichte bedrijfsvoertuigen in de EU worden vastgesteld.</p>
    </intervention>
    <intervention id="2-345-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb mijn steun gegeven aan het verslag over de vaststelling van emissienormen voor nieuwe lichte bedrijfsvoertuigen in het kader van de communautaire geïntegreerde benadering om de CO2 -emissies van lichte voertuigen te beperken. Dit verslag omvat maatregelen, zoals superkredieten voor niet-vervuilende voertuigen of voertuigen met lage uitstoot, boetes voor het niet halen van de vastgestelde emissiedoelstellingen, en prikkels voor eco-innovatie, om fabrikanten te helpen nieuwe en milieuvriendelijker technologieën te ontwikkelen, wat ten goede zal komen aan het concurrentievermogen van de EU en aan de werkgelegenheid.</p>
    </intervention>
    <intervention id="2-345-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">In een tijd waarin het onvermijdelijk is geworden dat we praten over de uitstoot van CO2 , omdat dit centraal staat in de discussie over de klimaatverandering, is het van belang dat we oplossingen vinden voor de noodzakelijke vermindering van de uitstoot van lichte bedrijfsvoertuigen. De vaststelling van communautaire doelstellingen voor nieuwe lichte bedrijfsvoertuigen is bedoeld om te voorkomen dat de interne markt versnipperd raakt ten gevolge van uiteenlopende maatregelen op het niveau van de lidstaten. Zoals de rapporteur onderstreept, zal deze nieuwe regelgeving de automobielsector ook stimuleren om te investeren in nieuwe technologieën.</p>
    </intervention>
    <intervention id="2-346-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Het wegvervoer is de tweede grootste uitstoter van broeikasgassen in de Unie, en de emissies van deze sector, inclusief die van lichte bedrijfsvoertuigen, blijven stijgen.</p>
      <p sl="pt">Daarom dient de regelgeving voor vermindering van deze uitstoot van toepassing te zijn op alle typen voertuigen, inclusief lichte bedrijfsvoertuigen.</p>
      <p sl="pt">De doelstelling van vermindering van uitstoot van broeikasgassen zal makkelijker gehaald kunnen worden met communautaire regelgeving dan met afzonderlijke nationale regelgeving met verschillende doelstellingen. Bovendien biedt dit de automobielindustrie meer rechtszekerheid.</p>
      <p sl="pt">We moeten echter niet alleen ambitieus zijn, maar ook realistisch en verstandig. Aangezien we weten dat lichte bedrijfsvoertuigen met name in het MKB gebruikt worden en dat deze kleine en middelgrote ondernemingen 99,8 procent van de ondernemingen van de EU uitmaken en goed zijn voor 67,4 procent van de werkgelegenheid, moeten we geen doelstellingen invoeren die in hun nadeel uitpakken.</p>
      <p sl="pt">Ik sta daarom achter de doelstelling van 147 g CO2 /km uitstoot voor in de Gemeenschap ingeschreven nieuwe lichte bedrijfsvoertuigen, mits bevestigd wordt dat dit een haalbare optie is. Verder ben ik blij dat er geen algemene Europese snelheidslimiet voor dit type voertuigen is ingevoerd.</p>
    </intervention>
    <intervention id="2-347-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Wij zijn er voorstander van dat er technologieën worden ontwikkeld en toegepast die het verbruik van fossiele brandstoffen terugdringen, en daarmee ook de uitstoot in de atmosfeer van gassen die ontstaan door de verbranding van deze brandstoffen. Dit met het oog op de kwaliteit van het milieu, de volksgezondheid en het welzijn van de burgers en met het oog op de steeds grotere en onstuitbare wereldwijde schaarste aan fossiele brandstofvoorraden, die met grote wijsheid en spaarzaamheid moeten worden beheerd. Hieraan is noodzakelijkerwijs ook gekoppeld dat er meer de nadruk moet worden gelegd op vervoersmiddelen die niet van deze brandstoffen afhankelijk zijn, zoals het vervoer per spoor, waarin dringend meer geïnvesteerd moet worden om het verder te kunnen ontwikkelen. In dit concrete geval zijn wij van mening dat bij de vaststelling van emissienormen voor nieuwe lichte bedrijfsvoertuigen noch de diversiteit van de Europese autofabrikanten, noch de legitieme belangen en behoeften van het midden- en kleinbedrijf in de verschillende lidstaten over het hoofd gezien mogen worden.</p>
      <p sl="pt">Uit de discussie over dit dossier is gebleken dat er verschillende mogelijkheden bestaan om de emissies van voertuigen terug te dringen, elk met de bijbehorende investeringskosten en met verschillende toepassingstermijnen, en deze moeten zeer zorgvuldig worden onderzocht. Eén van de mogelijkheden is daarbij de installatie van snelheidsbegrenzers in voertuigen, wat niet alleen van invloed is op de emissies, maar wellicht ook positieve effecten kan hebben voor de veiligheid op de weg.</p>
    </intervention>
    <intervention id="2-348-000" speaker_id="1038" name="Karl-Heinz FLORENZ" is_mep="True" mode="written" nationality="Germany" birth_date="22-10-1947" birth_place="Neukirchen-Vluyn" p_group="Group of the European People's Party (Christian Democrats)" m_state="DE">
      <p sl="de">Ik heb me vandaag van stemming onthouden, omdat ik het compromis niet kon steunen. Het schiet te kort, want een langetermijndoel van 147 gram is niet ambitieus genoeg. Ik heb echter niet tegen het compromis gestemd, omdat dit snel zal worden uitgevoerd, waardoor de noodzakelijk innovatie snel kan worden doorgevoerd. Veeleisende milieunormen zijn niet schadelijk voor de industrie. Integendeel, innovatiedruk ontstaat alleen doordat er hoge eisen worden gesteld, en alleen dan blijft onze industrie leidend op technologisch gebied. Vooral uit het afgezwakte langetermijndoel blijkt naar mijn mening dat de auto-industrie, ook na de wetgeving met betrekking tot CO2 -grenswaarden voor personenwagens van twee jaar geleden, nog steeds niet heeft geleerd dat er in de toekomst alleen nog maar schone auto’s verkocht zullen worden. De auto-industrie schijnt te denken dat haar klanten niet over dit soort gezond verstand beschikken. In plaats van onderzoek te doen naar nieuwe technologieën, heeft de auto-industrie alle inspanningen gericht op de bestrijding van de voorgestelde bepalingen.</p>
      <p sl="de">De auto-industrie heeft alle mogelijke verdedigingslinies opgezet en heeft niet laten zien dat ze bereid is om constructief mee te werken. Dat is teleurstellend. Bovendien hebben we weer eens de kans voorbij laten gaan om duidelijk te maken dat we onze industrie geen dienst bewijzen door haar op deze manier te beschermen. De toekomst roept, maar we luisteren niet. Gisteren nog heeft Volkswagen op de Detroit Motor Show de ‘1 liter-auto’ gepresenteerd. Hieruit blijkt dat het wel degelijk mogelijk is!</p>
    </intervention>
    <intervention id="2-348-500" speaker_id="96953" name="Estelle GRELIER" is_mep="True" mode="written" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Met de aanneming van een voorstel van de Commissie voor een verordening tot vaststelling van emissienormen voor nieuwe lichte bedrijfsvoertuigen wordt naar mijn gevoel gegokt op de toekomst. Het compromis dat is gevonden met betrekking tot de beperking van gemiddelde CO2 -emissies tot 147 g/km in 2020, komt niet tegemoet aan het aanvankelijke streven van mijn socialistische collega’s van de commissie Milieubeheer, volksgezondheid en voedselveiligheid, die, gesteund door de Verts/ALE-Fractie en de GUE/NGL-Fractie, een duidelijk ambitieuzere doelstelling bepleitten (135 g/km). Maar achter dit gesteggel schuilt de noodzaak om een evenwicht te vinden tussen door iedereen erkende milieu-uitdagingen en niet te verwaarlozen sociale en industriële eisen. Daarom lijkt het me juist dat het compromis pas wordt aangenomen na de herziening van de verordening tussen nu en januari 2013 en na een haalbaarheidsstudie en een herbeoordeling van de doelstellingen. Niet alleen kan er dankzij deze herziening snel op dit onderwerp worden teruggekomen en kan de strijd tegen verontreiniging door voertuigen worden opgevoerd, maar de herziening zal ook de gelegenheid bieden om de kwestie van het EU-onderzoek en -innovatie op het gebied van het wegvervoer aan te snijden – 2012 wordt een belangrijk jaar.</p>
    </intervention>
    <intervention id="2-348-750" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Om te beantwoorden aan de ambitieuze doelstellingen van de Europese Unie op het gebied van duurzame ontwikkeling en de strijd tegen klimaatverandering, is het van belang dat de Europese Unie in de automobielsector ingrijpt. Wat dat betreft is de aanneming van deze tekst weer een stap in de richting van de productie van minder verontreinigende voertuigen. Ik betreur in deze verordening echter ten zeerste het gebrek aan ambitie op het gebied van vermindering van CO2 -emissies voor nieuwe lichte bedrijfsvoertuigen. Hoewel ik uiteraard wel voor deze resolutie heb gestemd, heb ik gestemd voor het aanvankelijke voorstel van de Europese Commissie, te weten een streven van 135 gram CO2 /km tussen nu en 2014 en 120 gram CO2 /km tussen nu en 2020 (in plaats van wat uiteindelijk is aangenomen: 175 gram CO2 /km tussen nu en 2014 en 147 gram CO2 /km tussen nu en 2020). De technologie is tegenwoordig beschikbaar om veel lagere drempels te bereiken en om dat veel sneller te doen dan in dit verslag ten doel is gesteld.</p>
    </intervention>
    <intervention id="2-349-000" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="nl">Verlaging van de CO2-emissies is voor alle vervoerswijzen wenselijk, dus ook voor kleine bedrijfswagens. Het vaststellen van grenswaarden is van belang om de producenten van voertuigen aan te sporen tot een ambitieuze aanpak. Het is onder andere aan het onderhandelingsvermogen van het Belgische voorzitterschap van de Raad te danken dat we het eens zijn geworden over de grenswaarden.</p>
      <p sl="nl">Dit compromis bevat een kortetermijndoel van een uitstoot van 175 g/km in 2014. Bovendien is een geleidelijke vermindering vastgelegd met een langetermijndoel van 147 g/km tot 2020. Deze doelen gaan vergezeld van maatregelen voor het creëren van stimulansen voor de industrie om energie-efficiënte bedrijfsvoertuigen te produceren. De verwezenlijking van deze doelen zal niet alleen ten goede komen aan kleine en middelgrote ondernemingen, die de voornaamste gebruikers van bedrijfswagens en bestelwagens zijn, maar ook aan particulieren en vooral aan het milieu.</p>
      <p sl="nl">Indien we veilige en schone voertuigen produceren, zullen we in de toekomst niet alleen op EU-niveau, maar ook op het niveau van de wereldmarkt kunnen meepraten. Bovendien mogen we niet toestaan dat onze expertise door een talmend EU-beleid naar andere landen, zoals China, wordt geëxporteerd, maar moeten we van de gelegenheid gebruikmaken om een duurzaam Europees milieubeleid te ontwikkelen dat niet alleen positieve gevolgen voor Europa als industriegebied, maar ook voor de werkgelegenheid heeft.</p>
      <p sl="nl">Ik ben blij met dit compromis en heb er daarom mijn steun aan verleend.</p>
    </intervention>
    <intervention id="2-349-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik ben het eens met de stelling dat de sector lichte bedrijfsvoertuigen een voorbeeld moet nemen aan de sector personenauto’s bij het boeken van vooruitgang op het gebied van verlaging van de uitstoot. Fabrikanten zouden dan nieuwe voertuigen met betere CO2 -prestaties op de markt kunnen brengen. Gebruikers zouden dan hun wagenpark kunnen moderniseren en hun bijdrage aan de ‘CO2 -voetafdruk’ van het verkeer verminderen. Het doel van dit wetgevingsvoorstel is het verminderen van de CO2 -uitstoot van lichte bedrijfsvoertuigen. Dat is moeilijker te realiseren dan bij personenauto’s, omdat het wijzigen van lichte bedrijfsvoertuigen om ze zuiniger te maken gecompliceerder en duurder is. Alle aanpassingen moeten betrekking hebben op de motoren of de mechanische onderdelen. Dit vereist een behoorlijke investering. Desondanks is het maar de vraag of dit voorstel zijn doel bereikt: er bestaat grote bezorgdheid dat de maatregelen het gestelde doel van voorkoming van ‘de klimaatverandering’ niet zullen bereiken en het is dan ook de vraag of de doelstellingen en het voorgestelde tijdschema realistisch en economisch haalbaar zijn. Ook is er bezorgdheid of de maatregelen de concurrentiepositie van de sector niet zullen aantasten. Ik geloof hoe dan ook dat onze aandacht eerder moet uitgaan naar de volgende drie gebieden: de economische crisis en de ernstige gevolgen daarvan voor de autofabrikanten en de gebruikers, de noodzaak om de auto-industrie (de fabrikanten) te steunen in plaats van haar met kostbare maatregelen (of zelfs boetes) te schaden, en de noodzaak om het bedrijfsleven (de gebruikers) te steunen en niet op kosten te jagen met dubieuze politieke maatregelen.</p>
    </intervention>
    <intervention id="2-349-500" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Tijdens het wetgevend proces heb ik talrijke amendementen ingediend voor het wetgevingsontwerp betreffende de emissienormen voor nieuwe lichte bedrijfsvoertuigen. Deze amendementen beogen een verzachting van de aanvankelijk geformuleerde CO2 -emissienormen en een langere periode om de doelstellingen te bereiken. Ik merk met genoegen op dat mijn amendementen in aanmerking zijn genomen. Ik ben van mening dat de goedgekeurde verordening zal bijdragen tot een beperking van CO2 -emissies. De automobielindustrie krijgt de kans om binnen de opgelegde termijn haar constructies aan te passen en gepaste regelingen in te voeren. N1-voertuigen worden gebruikt door kleine ondernemers, die gevoelig zijn voor prijsstijgingen en tegelijk ook steeds vaker in de markt voorkomen. De verordening zal hen niet overmatig met kosten belasten. Voor de beste fabrikanten, die vooruitlopen op de doelstellingen voor de emissienormen, voorziet de verordening een beloning in de vorm van kredieten. Aan concerns die niet tijdig aanpassingen invoeren zullen boetes kunnen worden opgelegd, die ze niet kunnen doorberekenen aan de gebruiker. Ik heb voor de aanneming van de resolutie gestemd.</p>
    </intervention>
    <intervention id="2-350-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor dit voorstel, waarin hogere emissienormen voor nieuwe lichte bedrijfsvoertuigen worden vastgesteld. Hiermee zou een belangrijke bijdrage moeten worden geleverd aan het verbeteren van de luchtkwaliteit, met name in binnensteden.</p>
    </intervention>
    <intervention id="2-350-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Twee jaar geleden zijn er emissienormen voor personenauto’s aangenomen. Nu moet het Europees Parlement de introductie van CO2 -reductienormen voor nieuwe “lichte bedrijfsvoertuigen” goedkeuren. Deze voertuigen worden vooral gebruikt door ondernemingen, waaronder ook het MKB, en vertegenwoordigen momenteel ongeveer 12 procent van het voertuigenpark. Behalve dat de nieuwe voertuigen een bijdrage leveren aan een schonere luchtkwaliteit en de EU- klimaatdoelstellingen, leveren ze de kleine bedrijven die er afhankelijk van zijn ook meer brandstofbesparing op. De doelstellingen zijn bedoeld om innovatie binnen de sector te bevorderen. In de verordening is een limiet vastgesteld van 175g CO2 /km vanaf 2014, die tot 2020 geleidelijk aan tot 147g CO2 /km zou moeten worden teruggebracht. De boetes voor fabrikanten voor het overschrijden van de in deze verordening overeengekomen normen moeten strikt worden toegepast.</p>
    </intervention>
    <intervention id="2-351-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Om een duidelijke CO2 -emissiereductie te kunnen bereiken, moeten motorvoertuigen door producenten op zo’n manier worden omgebouwd dat ze in de toekomst een bepaalde waarde niet meer kunnen overschrijden. Wat bij personenauto’s technisch volstrekt haalbaar schijnt te zijn, is bij lichte bedrijfsvoertuigen niet zonder meer haalbaar. Omdat het nauwelijks mogelijk schijnt te zijn om iets aan de vorm van de voertuigen te veranderen, moeten technici zich tot de motor en de mechanische onderdelen beperken, wat volgens deskundigen een langdurig proces is. Daarom moeten er alternatieven worden gecreëerd waarmee bij lichte bedrijfsvoertuigen een reductie van de CO2 -uitstoot kan worden bereikt. Er wordt aan twee mogelijkheden gedacht. De ene is een sterkere reductie bij personenauto’s ter compensatie van de uitstoot van bedrijfsvoertuigen. De andere mogelijkheid is het inbouwen van een snelheidsbegrenzer, waardoor eveneens beduidend lagere emissies ontstaan. Ik heb niet voor dit verslag gestemd, omdat er naar mijn mening te weinig alternatieven worden geboden.</p>
    </intervention>
    <intervention id="2-351-500" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="nl">We moeten ernaar streven om het niveau van de CO2 -uitstoot zo veel mogelijk te beperken, en het is dan ook bijzonder belangrijk dat er een emissiedoelstelling wordt vastgesteld voor voertuigen, omdat deze negatieve effecten hebben op het milieu en de menselijke gezondheid. Het in de resolutie vervatte voorstel om de emissiedoelstelling voor nieuwe lichte bedrijfsvoertuigen te verhogen tot het niveau dat geldt voor personenauto’s, is echter vooral onderwerp van debat vanwege de voorziene maatregelen om die doelstelling te bereiken en de gevolgen daarvan voor de fabrikanten van lichte bedrijfsvoertuigen. Het voorstel om de voertuigen uit te rusten met snelheidsbegrenzers zou een negatief effect hebben op de handel en zou het concurrentievermogen van deze voertuigen op de internationale markt beperken. Verder zouden de fabrikanten van lichte bedrijfsvoertuigen gedwongen zijn hun prijzen te laten stijgen als gevolg van de kosten die ze zouden moeten maken.</p>
      <p sl="nl">Alvorens zulke belangrijke beslissingen te nemen, zouden we dan ook eerst uitgebreid wetenschappelijk onderzoek moeten laten doen om aan te tonen dat de invoering van snelheidsbegrenzers inderdaad leidt tot een aanzienlijke beperking van de CO2 -emissies. We moeten ook een duidelijk en adequaat kredietmechanisme creëren en initiatieven bedenken voor het promoten van dit voorstel. Om het concurrentievermogen van de Europese autofabrikanten te verbeteren, moet er naar mijn idee meer aandacht worden geschonken aan stimuleringsmaatregelen.</p>
    </intervention>
    <intervention id="2-351-750" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="nl">Binnen de Europese strategie voor de bestrijding van verontreiniging en klimaatveranderingen spelen de doelstellingen voor de vermindering van de CO2- emissies van voertuigen een belangrijke rol. De verontreiniging van lichte bedrijfsvoertuigen is minimaal ten opzichte van de gehele transportsector, maar in elke specifieke sector moeten er grenswaarden worden bepaald om de vastgelegde doelstellingen te bereiken, en daarom heb ik voor het verslag gestemd. Het gemeenschappelijke doel is om de CO2 -emissies terug te brengen tot 120 gram CO2 per kilometer om de gemiddelde emissies geleidelijk te verlagen. Ik ben het daarom eens met de structuur van de verordening, die bepaalt dat per januari 2014 de emissie van nieuw registreerde en gefabriceerde lichte bedrijfsvoertuigen niet meer dan 175 gram CO2 per kilometer mag bedragen en op lange termijn (in 2020) niet meer dan 147 gram CO2 per kilometer, mede om tegemoet te komen aan de ontwerpeisen van deze voertuigen.</p>
    </intervention>
    <intervention id="2-351-875" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb mijn stem gegeven aan dit verslag over nieuwe regelgeving die bedoeld is voor de vaststelling van emissienormen voor nieuwe lichte bedrijfsvoertuigen in het kader van de communautaire geïntegreerde benadering om de CO2 -emissies van lichte voertuigen te beperken. Mijn besluit is gebaseerd op de gegevens in de verschillende documenten die ons in het kader van deze procedure zijn verstrekt en met name op het feit dat lichte bedrijfsvoertuigen thans ongeveer 12 procent van het wagenpark uitmaken. Er moeten nieuwe lichte bedrijfsvoertuigen CO2 -emissienormen worden vastgesteld om te voorkomen dat er een hiaat in de regelgeving ontstaat, en het is belangrijk dat de automobielsector wordt gestimuleerd om in nieuwe technologieën te investeren. Ik ben het met de rapporteur eens dat de sector lichte bedrijfsvoertuigen een voorbeeld moet nemen aan de sector personenauto’s bij het boeken van vooruitgang op het gebied van verlaging van de uitstoot van CO2 . Anders dan bij personenauto’s zijn er bij deze voertuigen echter minder mogelijkheden voor aanpassing van de vorm of het gewicht van de voertuigen om de uitstoot te beperken, maar moeten er wijzigingen worden aangebracht aan de motoren en mechanische onderdelen van de voertuigen, een veel langduriger en duurder proces. Desondanks is het in ieders belang dat deze technologische vooruitgang wordt gestimuleerd.</p>
    </intervention>
    <intervention id="2-352-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="en">Dit voorstel is een vervolg op het communautaire beleid om de CO2 -emissies van lichte bedrijfsvoertuigen te beperken, en wel als volgt:</p>
      <p sl="en">vanaf 2020 geldt een langetermijndoelstelling van 147 g CO2 /km voor de gemiddelde emissies van nieuwe in de Gemeenschap ingeschreven lichte bedrijfsvoertuigen, voor zover de haalbaarheid daarvan is bevestigd. Uiterlijk op 1 januari 2013 zal deze doelstelling, na een volledige evaluatie van de emissies, indien toepasselijk worden gewijzigd;</p>
      <p sl="en">de kortetermijndoelstelling is vastgesteld op 175 g CO2/km; vanaf 1 januari 2014 geldt een overgangsperiode met volledige naleving voor nieuwe wagenparken vanaf 2017;</p>
      <p sl="en">er zullen specifieke emissiedoelstellingen voor voertuigen die op een alternatieve brandstof rijden worden opgenomen; deze zullen gericht zijn op het bevorderen van een verdere invoering in de EU-markt van bepaalde voertuigen die op een alternatieve brandstof rijden;</p>
      <p sl="en">voor in fasen gebouwde voertuigen worden de specifieke CO2 -emissies van voltooide voertuigen toegewezen aan de fabrikant van het basisvoertuig. De superkredieten voor fabrikanten die lichte bedrijfsvoertuigen produceren met een CO2 -emissie van minder dan 50 g CO2 /km worden beperkt met een drempelwaarde van 25 000 lichte bedrijfsvoertuigen per fabrikant.</p>
      <p sl="en">de sancties: vanaf 2019 is deze vastgesteld op 95 euro, met een geleidelijke invoering van 1 januari 2014 tot 2018.</p>
      <p sl="en">Het helpen van fabrikanten bij de ontwikkeling van groene technologie voor bedrijfswagens zal gunstig zijn voor zowel bedrijven als de werkgelegenheid.</p>
    </intervention>
    <intervention id="2-353-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Er mogen geen uitzonderingen worden gemaakt: ook bedrijfsvoertuigen moeten ‘groen’ worden. Ik heb gestemd voor dit voorstel voor een richtlijn dat fabrikanten dwingt om de CO2 -emissies van bestelauto’s en andere bedrijfsvoertuigen in het komende decennium terug te dringen. Een voorstel dat voor een groot deel is geïnspireerd op de verordening van het Europees Parlement betreffende CO2 -emmissies in voertuigen die sinds 2008 van kracht is.</p>
      <p sl="fr">Dit was een redelijke stemming, nadat er overeenstemming was bereikt met de Raad, die in essentie terugkeert naar de voornaamste voorstellen van de Commissie: de verplichting om de verontreinigende emissies van 175 g CO2 /km in 2014 voor het hele park terug te dringen en om die geleidelijk, tussen nu en 2020, tot 147 g CO2 /km te verminderen. Toch is dit nog enigszins een teleurstelling: in de Commissie milieubeheer, volksgezondheid en voedselveiligheid hadden wij in september een ambitieuzere doelstelling aangenomen.</p>
      <p sl="fr">Wat de extra kosten voor de bouwers van bestelbussen en minibusjes betreft: zij zullen ruim worden vergoed door het feit dat deze voertuigen minder verontreinigend zullen zijn en minder zullen verbruiken. Dat is wat automobilisten uiteindelijk belangrijk vinden.</p>
    </intervention>
    <intervention id="2-354-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="nl">Ik feliciteer collega Callanan met zijn uitstekende werk. We hebben vandaag onze goedkeuring gehecht aan het akkoord dat is bereikt met de nationale regeringen over nieuwe grenswaarden voor de CO2 -emissies voor Europese lichte bedrijfsvoertuigen. Dit akkoord voorziet ook in stimulansen voor de industrie om energie-efficiëntere bestelwagens te fabriceren en sancties voor wie de nieuwe regels niet naleeft. De goedgekeurde wetgeving is een moeizaam evenwicht en bevat een reeks ambitieuze, maar haalbare milieudoelstellingen voor de fabrikanten.</p>
      <p sl="nl">De nieuwe wetgeving vult het Europese wetgevingskader aan en komt bij de regels over de emissies van passagiersvoertuigen van twee jaar geleden. Als een producent een bestelwagen fabriceert met een lagere emissie dan 50 gram CO2 per kilometer, krijgt hij een ‘superkrediet’ met een geldigheid van een beperkte duur. Een dergelijk voertuig zal namelijk voor de berekening van het gemiddelde als 3,5 voertuigen gelden voor de periode 2014-2015, als 2,5 in 2016 en tot slot als 1,5 voertuig in 2017, het laatste jaar van de geldigheid van het kredietsysteem. Anderzijds zullen nieuw geproduceerde voertuigen die meer uitstoten dan de opgelegde grenswaarden vanaf 2019 sancties krijgen tot 95 euro per gram.</p>
    </intervention>
    <intervention id="2-355-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ondanks dat de Fractie van de Groenen/Europese Vrije Alliantie in de commissie tegen het verslag heeft gestemd (32/25/0), was zij het met de andere fracties eens dat in de onderhandelingen met de Raad moest worden gestreefd naar overeenstemming in eerste lezing, hoofdzakelijk op basis van de inschatting dat de politieke meerderheden waarschijnlijk niet zullen verbeteren tijdens plenaire vergaderingen en dat onderhandelingen met het aanstaande Hongaarse en Poolse voorzitterschap waarschijnlijk geen beter resultaat zullen opleveren.</p>
      <p sl="en">De belangrijkste inhoud van de overeenkomst tijdens de eerste lezing was: vertraging van de bindende gemiddelde limiet van 175 g CO2 /km met één jaar (2017), verlaging van de doelwaarde voor 2020 tot 147 g/km, wat moet worden bevestigd door een wetgevingsprocedure, verlaging van de bijdrage voor overtollige emissies tot 95 euro/g, en een lichte verhoging en verlenging van superkredieten tot 2017. Het uiteindelijke resultaat tijdens de plenaire vergadering was echter zeer onbevredigend en daarom hebben wij besloten om tegen te stemmen.</p>
    </intervention>
    <intervention id="2-356-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik heb vóór dit verslag gestemd, omdat ik denk dat het nuttig is voor de bescherming van het milieu. Het gaat om een belangrijk document dat de auto-industrie helpt om haar eigen productie beter te plannen en ervoor te zorgen dat er minder CO2 wordt uitgestoten. Met deze beslissing zullen innovatie en onderzoek worden gestimuleerd, wat niet alleen besparingen voor de consumenten in de hand werkt, maar ook en vooral voor het midden- en kleinbedrijf.</p>
      <p sl="it">Na lange onderhandelingen tussen het Parlement en de Raad is men tot een belangrijke overeenkomst gekomen, die het resultaat is van een evenwichtig compromis tussen de verschillende standpunten van de 27 lidstaten. Het vastleggen van nieuwe doelstellingen en normen zal zeker tot concrete resultaten leiden, waardoor de gezondheid van de Europese burgers beter beschermd wordt. De bestrijding van de klimaatverandering mag niet worden uitgesteld en kan ook bereikt worden door de uitstoot van voertuigen te beperken.</p>
    </intervention>
    <intervention id="2-356-500" speaker_id="97308" name="Vilja SAVISAAR-TOOMAST" is_mep="True" mode="written" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="et">Ik heb voor het vandaag behandelde verslag over emissienormen voor nieuwe lichte bedrijfsvoertuigen gestemd. In ben van mening dat het verslag nodig is met het oog op de doelen van de Europese Unie inzake de mondiale klimaatverandering en emissiereductie. Tegelijkertijd moet worden opgemerkt dat de betrokken lichte bedrijfsvoertuigen een dienst verrichten en vooral worden gebruikt door het MKB, waardoor het belangrijk is dat er bij het doorvoeren van de nodige wijzigingen ook rekening wordt gehouden met hun capaciteiten. Ik ben er vast van overtuigd dat wij, om het niveau te bereiken dat in dit verslag wordt opgelegd, een adequaat compromis nodig hebben waarin rekening wordt gehouden met het MKB in Europa en de mondiale doelen van de Europese Unie.</p>
    </intervention>
    <intervention id="2-357-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Ik sta helemaal achter het initiële voorstel om CO2 -emissienormen voor nieuwe lichte bedrijfsvoertuigen vast te stellen om te voorkomen dat een hiaat in de regelgeving ontstaat door bepaalde overlappingen tussen de inschrijvingen van personenauto’s en bedrijfsvoertuigen. Momenteel worden veel voertuigen die zijn goedgekeurd als personenauto, zoals SUV's, ingeschreven als licht bedrijfsvoertuig, vaak omdat deze laatste categorie minder zwaar belast wordt of andere fiscale voordelen geniet. Hoewel de wetgeving inzake personenauto’s (en ook dit voorstel) gebaseerd is op de typegoedkeuring van voertuigen (en niet op de inschrijving), houdt het gebrek aan regelgeving voor lichte bedrijfsvoertuigen het risico in dat de fabrikanten voor grotere personenauto’s een typegoedkeuring als licht bedrijfsvoertuig zouden aanvragen.</p>
      <p sl="nl">Dit zou betekenen dat de CO2 -emissienormen niet van toepassing zijn op deze voertuigen met hoge emissies. Het akkoord in eerste lezing is uiteindelijk een heel zwak akkoord geworden, waarbij het bindende doel om tot 175 g CO2 /km te komen met een jaar wordt uitgesteld. Het doel voor 2020 strandt op 147 g/km en de boetes voor niet-naleving worden verlaagd van 120 euro/gram tot 95 euro/gram. Slappe kost die er niet toe zal leiden dat deze wet een wezenlijke bijdrage zal vormen in het klimaatdebat. Het gevoel dat er snel veel moet gebeuren is weg, zoveel is duidelijk. Vandaar mijn tegenstem.</p>
    </intervention>
    <intervention id="2-356-750" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik steun dit verslag, dat deel uitmaakt van het EG-beleid om de CO2 -emissies van lichte bedrijfsvoertuigen te beperken. Door fabrikanten te helpen groene technologie te ontwikkelen, kunnen we bedrijven laten profiteren en tevens banen scheppen, terwijl we ook bijdragen aan de aanpak van de milieuproblemen waarmee we worden geconfronteerd.</p>
    </intervention>
    <intervention id="2-358-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">De Commissie heeft een herziening van de strategie voor duurzame ontwikkeling voltooid, waarbij de nadruk ligt op de meest prangende problemen voor een duurzame ontwikkeling, te weten maatregelen voor de energie-efficiëntie in het vervoer. Met het oog op de strijd tegen de klimaatverandering, de vermindering van de uitstoot van CO2 en de bevordering van het concurrentievermogen van de Europese automobielindustrie, worden in deze verordening prikkels vastgesteld, zoals de toekenning van superkredieten en vergoedingen voor eco-innovatie, evenals de vermindering van strafrechtelijke sancties. De overeenkomst die het Europees Parlement hierover heeft bereikt, is ambitieus, maar tegelijkertijd haalbaar. De communautaire doelstelling is om op korte termijn, tegen 2017, en in verscheidene fasen, de uitstoot van CO2 /km te beperken tot 175 g, en op lange termijn, tegen 2020, tot 147 g. Tegelijkertijd worden er superkredieten beschikbaar gesteld voor voertuigen die aan de efficiëntiecriteria voldoen en worden er redelijke boetes opgelegd als de maximale emissiegrenswaarden voor CO2 worden overschreden. Ik ben van mening dat de goedkeuring van deze verordening past in het duurzaam milieubeleid van de Europese Unie en dat we daarmee de producenten, hoofdzakelijk kleine en middelgrote ondernemingen, en de gebruikers beschermen en innovatie in de sector bevorderen.</p>
    </intervention>
    <intervention id="2-358-500" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik heb gestemd voor het voorstel voor een verordening tot vaststelling van emissienormen voor nieuwe lichte bedrijfsvoertuigen in het kader van de communautaire geïntegreerde benadering om de CO2 -emissies van lichte voertuigen te beperken. Op deze wijze moedigen we eco-innovatie door fabrikanten aan met het oog op de concurrentiekracht van de Europese auto-industrie.</p>
      <p sl="ro">De verordening legt aan fabrikanten van lichte bedrijfsvoertuigen boetes op voor het overschrijden van het gemiddelde van de in deze verordening vastgestelde emissies.</p>
      <p sl="ro">Ik wijs erop dat de beperking van vervuilende emissies niet uitsluitend vanaf de aanbodzijde benaderd moet worden, bijvoorbeeld hoe lichte voertuigen moeten worden aangepast om minder vervuilend te zijn, maar ook vanaf de vraagzijde. Het is van belang dat de nieuwe voertuigen, die voldoen aan de eisen van deze verordening, voor consumenten toegankelijk zijn. Zodoende biedt de verordening zowel de mogelijkheid tot stimuleringsmaatregelen voor brandstofefficiënte voertuigen, maar ook sancties voor fabrikanten die zich niet aan de gestelde doelen houden. Iedere lidstaat is verplicht om vanaf 1 januari 2012 jaarlijks informatie bij te houden over ieder licht bedrijfsvoertuig dat op zijn grondgebied in gebruik wordt genomen en zich te houden aan de bepalingen van deze verordening.</p>
    </intervention>
    <intervention id="2-359-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb vandaag voor dit verslag gestemd, aangezien dit een volgende stap in de juiste richting betekent voor de strijd tegen klimaatverandering. CO2 -waarden voor nieuwe bestelwagens leiden tot schonere, zuinigere voertuigen in de EU. Er zijn doelstellingen vastgesteld, en de stimulansen voor zuinigere bedrijfswagens zullen hopelijk een impuls geven aan innovatie binnen de gehele industrie. Hierdoor moeten bedrijven die afhankelijk zijn van deze bedrijfswagens, waaronder veel kleine bedrijven in Wales, de mogelijkheid krijgen om zuinigere bedrijfswagens te gebruiken en hun kosten te beheersen in een tijd van stijgende olieprijzen.</p>
    </intervention>
    <intervention id="2-360-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb niet ingestemd met het verslag van collega Callanan, hoewel het zeer goed gefundeerd is en in de juiste richting gaat. Toch ben ik van mening dat we bij de CO2 -grenswaarden per kilometer veel ambitieuzer moeten zijn. Ik steun daarom het voorstel van de Commissie van 135 g CO2 /km. Door een combinatie van de mogelijkheid voor producenten om met betrekking tot het totale scala aan producten groepen te creëren en een gelijktijdige snelheidsbeperking van 120 km/uur lijkt dit doel, zeker met enige inspanning, haalbaar. Tegelijkertijd – en met het oog op het milieu – moeten we geen enkel uitstel toestaan. Het moet uiterlijk 2014 blijven.</p>
    </intervention>
    <intervention id="2-361-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Gelet op het feit dat dit een langdurige discussie is, die begon in 2000 met een door de Commissie voorgestelde verordening die het Europees Parlement vervolgens in 2002 heeft goedgekeurd, gelet op de ernstige moeilijkheden in het begin om dit voorstel door de lidstaten te doen aanvaarden, de conclusies van de Raad van 2009, zijn onveranderlijke houding, de onoverkomelijke problemen tijdens de onderhandelingen in december 2010 en het daaropvolgende compromis dat een minimum aantal lidstaten op dit gebied nauwer zou samenwerken, al betreft het geen exclusieve bevoegdheid van de Europese Unie, keur ik deze aanbeveling goed. Ik ben het eens met dit voorstel voor een verordening, omdat het gebrek aan eenheidsoctrooibescherming in de Europese Unie kan leiden tot een versnipperd, complex en duur octrooisysteem. Aangezien aan alle eisen is voldaan, kan het voor de interne markt alleen maar voordelen hebben.</p>
    </intervention>
    <intervention id="2-362-000" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Ik heb de afgelopen maanden al meermaals benadrukt dat ik misnoegd ben over de talenregeling van een op drie talen gebaseerd octrooi. Meer nog vind ik het politiek bijzonder ernstig en ongehoord dat het communautaire instrument van de nauwere samenwerking wordt gebruikt om het veto van Italië en Spanje te omzeilen en zo niet langer door te hoeven gaan met de discussie om te zoeken naar een breed gedragen en ook minder omslachtige oplossing. Dit voorstel voor een besluit is trouwens onverenigbaar met de eis dat het gaat om de laatste instantie, zoals voorzien in artikel 20, lid 2 van het Verdrag betreffende de Europese Unie (VEU). Dat artikel stelt dat nauwere samenwerking mag worden toegestaan, indien alle andere mogelijkheden onderzocht zijn en het niet mogelijk blijkt de doelstellingen binnen een redelijke termijn te verwezenlijken.</p>
      <p sl="it">Bovendien wordt er meer dan een jaar na de goedkeuring van het Verdrag van Lissabon al geen acht meer geslagen op de gelijkwaardigheid van de Europese talen, waardoor de concurrentiekracht en de innovatiedrang van vele miljoenen Europese KMO’s en ook de rechten van de Europese burgers in het gedrang komen. Een dergelijke octrooiregeling brengt schade toe aan de interne markt, die daardoor geografisch versnipperd raakt, wat een belemmering vormt voor de handel tussen de lidstaten, en wat een negatieve uitwerking heeft op de stabiliteit van bedrijven en op het vrije verkeer van kapitaal. Terwijl ik benadruk dat ik tegen dit voorstel ben, ben ik van mening dat het opportuun zou zijn de uitspraak van het Hof van Justitie van de Europese Unie van 8 maart aanstaande af te wachten alvorens dit hier te bespreken.</p>
    </intervention>
    <intervention id="2-362-250" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Europa boekt vooruitgang. Dankzij het Verdrag van Lissabon kan voortaan een groep landen die samen op een specifiek terrein vooruit willen, dat doen, zelfs als een aantal landen niet geïnteresseerd is. Dat is al het geval met de regels die van toepassing zijn op echtparen van verschillende nationaliteit die willen scheiden. Dat wordt 'nauwere samenwerking' genoemd. Ik zou willen dat hetzelfde gold voor de bescherming van Europese innovaties en dat nauwere samenwerking werd ingezet om een Europees octrooi in te stellen. De bescherming van utvindingen door octrooien is in Europa tien keer zo duur is als in de Verenigde Staten, vooral vanwege de vertaalkosten, maar 25 van de 27 lidstaten willen samen een Europees octrooi in het leven roepen dat minder kost, omdat het gemeenschappelijk is. Het eenheidsoctrooi zal in het Frans, Engels of Duits worden ingediend en onze uitvindingen in de 25 betrokken landen beschermen, en dat eindelijk voor een aanvaardbare prijs. Ook al staan Spanje en Italië om taalkundige redenen niet positief tegenover een dergelijk systeem, het is van essentieel belang dat de 25 geïnteresseerde staten samen vooruitgang boeken op dit terrein. Ik heb voor deze procedure gestemd, aangezien het een grote stap in de goede richting is voor het concurrentievermogen van de Europese industrie.</p>
    </intervention>
    <intervention id="2-362-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="nl">De instelling van een eenheidsoctrooibescherming in de Europese Unie is een essentieel onderdeel van de ontwikkeling van innovaties en de verbetering van het concurrentievermogen. Ik steun deze resolutie, die de lidstaten de kans geeft om nauwer samen te werken op het gebied van de instelling van een eenheidsoctrooibescherming. Tot nog toe heeft de Europese Unie een versnipperd octrooisysteem gehad, als gevolg van de hoge kosten en het gecompliceerde karakter van de procedure om octrooien in de lidstaten te laten erkennen. Ofschoon meer dan negen lidstaten hebben gezegd te streven naar nauwere onderlinge samenwerking op het gebied van de instelling van een eenheidsoctrooibescherming, zouden de Commissie en de deelnemende lidstaten de participatie van zoveel mogelijk lidstaten moeten stimuleren. Door nauwere samenwerking zou de Europese markt beter gaan functioneren en zouden belemmeringen voor het vrije goederenverkeer worden opgeheven, met als gevolg dat het aantal uitvinders zou stijgen en zij overal in de Europese Unie toegang zouden hebben tot eenheidsoctrooibescherming.</p>
    </intervention>
    <intervention id="2-363-000" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Een Europees octrooisysteem is een noodzaak. Dat de interpretaties en de besluiten uiteenlopen en verschillen van lidstaat tot lidstaat veroorzaakt rechtsonzekerheid. De verplichte vertaling van elke octrooiaanvraag in de 23 officiële talen is duur, kost tijd en tast het concurrentievermogen aan. Daarom is de overgrote meerderheid van belanghebbende partijen, waaronder beroepsorganisaties, in het algemeen voor de optie 'English-only'.</p>
      <p sl="pt">In het onderhavige voorstel worden drie talen onderscheiden (Engels, Frans en Duits) en alle andere talen zijn daaraan ondergeschikt. Maar als we naar de rest van de wereld kijken, is het Portugees als taal veel belangrijker dan het Frans of het Duits. Ik heb ook een groot voorbehoud bij een eventuele nauwere samenwerking in dit geval. De bedoeling van dit instrument is dat een groep lidstaten een integratieproces start, waarbij alle andere zich geleidelijk aan kunnen aansluiten. Zo'n instrument mag geen gesloten club worden of een mechanisme om landen uit te sluiten of om de dominantie van bepaalde landen te bekrachtigen. Daarom ben ik tegen het verslag-Lehne.</p>
    </intervention>
    <intervention id="2-363-500" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Hoewel ik de geest van deze hervorming waardeer, waarmee men Europa een enkel octrooi wil geven en dus de vertaalkosten wil beperken, heb ik toch tegen gestemd. Het door de Europese Raad ingediende voorstel voor een besluit bevat een machtiging om een procedure van nauwere samenwerking aan te gaan op het gebied van de instelling van een eenheidsoctrooibescherming en dat omdat sommige lidstaten, waaronder mijn land, zich hebben uitgesproken tegen de goedkeuring van de voorziene vertaalregeling. Het gaat namelijk om een regeling met drie talen die discriminerend zou werken, aangezien het indruist tegen het beginsel van gelijkheid van alle talen van de Europese Unie.</p>
      <p sl="it">Bovendien zou het systeem van nauwere samenwerking mijns inziens schade toebrengen aan de interne markt, omdat er zo verdeeldheid en concurrentieverstoring op die markt gecreëerd wordt. Het zou derhalve wenselijk zijn geweest om de beslissing van het Hof van Justitie af te wachten, die de komende dagen verwacht wordt. Dat advies zal op de eerste plaats duidelijkheid kunnen scheppen over een aantal technische aspecten van een eenvormig octrooistelsel.</p>
    </intervention>
    <intervention id="2-364-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Het versnipperde stelsel van octrooibescherming vormt in mijn ogen een obstakel voor de interne markt en is met name schadelijk voor innovatieve kleine en middelgrote ondernemingen. Om die reden ben ik dan ook voorstander van de totstandbrenging van een vereenvoudigd en goedkoop octrooi voor de hele Europese Unie. Het spijt mij zeer dat er als gevolg van onoverwinnelijke verschillen ten aanzien van de vertaling van octrooien geen overeenstemming is bereikt over een gemeenschappelijke oplossing. Het blinde hameren op de noodzaak tot vertaling van de octrooien in een zo groot mogelijk aantal officiële EU-talen getuigt in mijn ogen van stuitend nationaal egoïsme. Door de met vertaling gepaard gaande kosten, de enorme hoeveelheid administratieve handelingen en de voor dit alles benodigde tijd, worden de voordelen van een gemeenschappelijk octrooi immers voor een groot gedeelte teniet gedaan.</p>
      <p sl="cs">Wel ben ik buitengewoon ingenomen met het feit dat mijn eigen land, de Tsjechische Republiek, besloten heeft zich bij de vandaag door ons ondersteunde nauwere samenwerking aan te sluiten en zich op die manier nu in het goede gezelschap bevindt van het overgrote deel van de lidstaten dat zich er al eerder bij aansloot. Ook al zal het eenheidsoctrooi niet voor het gehele grondgebied van de EU gelden, toch twijfel ik er niet aan dat het een succesvol instrument zal worden voor de ontwikkeling van het midden- en kleinbedrijf en de verbetering van hun concurrentiepositie.</p>
    </intervention>
    <intervention id="2-365-000" speaker_id="96716" name="Zuzana BRZOBOHATÁ" is_mep="True" mode="written" nationality="Czechia" birth_date="11-07-1962" birth_place="Brno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Octrooibescherming is een van de belangrijkste instrumenten ter vergroting van het concurrentievermogen en ter verhoging van de economische groei. Octrooibescherming bevordert de activiteiten op het vlak van wetenschap en onderzoek en leidt aldus tot meer werkgelegenheid in een sector met hoge toegevoegde waarde. Ik heb voor de aanbeveling van het Parlement gestemd ten aanzien van het voorstel voor een besluit van de Raad houdende machtiging om nauwere samenwerking aan te gaan op het gebied van de instelling van eenheidsoctrooibescherming. De aanbeveling is namelijk gebaseerd op de conclusies van de Raad van 4 december 2009 waarin de toekomstige structuur van het octrooisysteem uiteen wordt gezet. Het is de bedoeling dit Europees octrooisysteem te baseren op twee pijlers, namelijk enerzijds een eenvormig systeem voor octrooigeschillen(Gerecht voor het Europees en het EU-octrooi (EEUPC)) en anderzijds de instelling van een EU-octrooi (een rechtsinstrument voor het verlenen van octrooien die in de hele EU geldig zijn).</p>
      <p sl="cs">Dankzij nauwere samenwerking op octrooigebied kan de validering van Europese octrooien in de lidstaten die aan de nauwere samenwerking deelnemen, worden vereenvoudigd en kunnen aldus de kosten van het geheel worden verlaagd en de hele octrooiaanvraagprocedure worden vereenvoudigd. Dankzij dit alles wordt de wetenschappelijk-technische vooruitgang gestimuleerd en de werking van de interne markt versterkt. Ook de Tsjechische Republiek heeft zich begin februari van dit jaar bij de nauwere samenwerking aangesloten en ik heb er het volste vertrouwen in dat mede dankzij de aansluiting van mijn land bij de eenheidsoctrooibescherming, de wetenschap alsook de uitkomsten van wetenschappelijk onderzoek zowel in de Tsjechische Republiek als daarbuiten op een hoger plan zullen worden gebracht.</p>
    </intervention>
    <intervention id="2-365-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">De instelling van een Europees octrooi zal innovatie en wetenschappelijke en technologische ontwikkeling in de Europese Unie stimuleren. Ik vind het essentieel om het probleem van het Europees octrooi op te lossen. Toch heb ik een voorbehoud bij de talenregeling. De beste oplossing volgens mij zou zijn om enkel het Engels te gebruiken, maar als de talenregeling wordt uitgebreid naar andere talen, moet het Portugees in aanmerking worden genomen. De concurrentie is mondiaal en van de Westerse talen is het Portugees de op twee na meest gesproken taal, na het Engels en het Spaans.</p>
    </intervention>
    <intervention id="2-366-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Een Europees octrooisysteem is een noodzaak. Dat de interpretaties en de besluiten uiteenlopen en verschillen van lidstaat tot lidstaat veroorzaakt rechtsonzekerheid. De verplichte vertaling van elke octrooiaanvraag in de 23 officiële talen is duur, kost tijd en tast het concurrentievermogen aan. Daarom is de overgrote meerderheid van belanghebbende partijen, waaronder beroepsorganisaties, in het algemeen voor de optie 'English-only'. In het onderhavige voorstel worden drie talen onderscheiden (Engels, Frans en Duits) en alle andere talen zijn daaraan ondergeschikt. Maar als we naar de rest van de wereld kijken, is het Portugees als taal veel belangrijker dan het Frans of het Duits. Ik heb ook een groot voorbehoud bij een eventuele nauwere samenwerking in dit geval. De bedoeling van dit instrument is dat een groep lidstaten een integratieproces start, waarbij alle andere zich geleidelijk aan kunnen aansluiten. Zo'n instrument mag geen gesloten club worden of een mechanisme om landen uit te sluiten of om de dominantie van bepaalde landen te bekrachtigen. Daarom ben ik tegen het verslag-Lehne.</p>
    </intervention>
    <intervention id="2-366-250" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Ik heb voor deze wetgevingsresolutie van het Europees Parlement gestemd, omdat ik het eens ben met de inhoud ervan. Toch betreur ik dat het Portugees niet vervat is in het Europees octrooisysteem.</p>
    </intervention>
    <intervention id="2-366-375" speaker_id="1746" name="Luigi Ciriaco DE MITA" is_mep="True" mode="written" nationality="Italy" birth_date="02-02-1928" birth_place="Nusco " p_group="Group of the European People's Party (Christian Democrats)" m_state="IT">
      <p sl="it">De interne markt en het mededingingsbeleid zijn twee belangrijkere pijlers van het Europees eenwordingsproces. Beide richten zich niet alleen op een versterking van de Europese economie en van de bedrijven, maar vooral op het verwezenlijken van de fundamentele vrijheden van de Unie. Die doelstelling moet nagestreefd worden in het belang van alle burgers en bedrijven van de EU, zowel door hun gelijke kansen en inhoudelijke gelijkwaardigheid te bieden, als door het vermijden van moeilijkheden, extra kosten en overbodige toevoegingen, die zouden kunnen leiden tot differentiatie en discriminatie op het gebied van rechten of beperking van de mogelijkheden om de eigen rechten te laten gelden of te beschermen. Alle EU-burgers het recht toekennen zich in hun eigen taal uit te drukken, wanneer ze zich tot de EU-instellingen wenden, is een fundamenteel recht van gelijkheid, gelijke kansen en non-discriminatie. Formeel kan het gebruik van slecht een paar van de officiële talen alleen worden gerechtvaardigd binnen de activiteiten van de EU-instellingen, maar niet in de betrekkingen met burgers, bedrijven en instellingen van de lidstaten. Nauwere samenwerking is nuttig wanneer het de mogelijkheden van de deelnemers vergroot, zonder dat het afbreuk doet aan de mogelijkheden van de anderen. Ik heb derhalve tegen de aanbeveling gestemd, aangezien ik nauwere samenwerking op een zo heikel punt als de politieke gelijkheid tussen talen onaanvaardbaar vind. Zo ontstaat er een discriminatie op het gebied van het recht op gelijke toegangskansen tot de fundamentele vrijheden van de EU.</p>
    </intervention>
    <intervention id="2-366-500" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Ik ben zeer tevreden over het punt dat we hebben bereikt in deze kwestie, die al sinds de jaren negentig vast zat. Ter herinnering: in december 2009 had de Raad het beginsel aangenomen om een communautair octrooi in te stellen. Maar een jaar later bevestigde de Raad dat er onoverkomelijke problemen bestonden betreffende vertaalregelingen die unanimiteit vereisen. Het Belgische voorzitterschap van de EU heeft zich vervolgens weer over de kwestie gebogen, maar de blokkades bleven bestaan en daarom verzochten twaalf lidstaten om een voorstel voor een verordening houdende machtiging om nauwere samenwerking aan te gaan op het gebied van de instelling van een eenheidsoctrooi. Aldus heeft de Raad Concurrentievermogen in maart 2011 ingestemd met nauwere samenwerking. Ik herinner eraan dat de instelling van een eenheidsoctrooi voordelen met zich meebrengt voor gebruikers van het octrooistelsel in Europa. Het zal in het bijzonder midden- en kleinbedrijven, die vaak over het hoofd worden gezien, in staat stellen hun concurrentievermogen te verbeteren, dankzij betere toegang tot octrooibescherming en een terugdringing van de kosten.</p>
    </intervention>
    <intervention id="2-367-000" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik heb voor dit verslag gestemd, omdat ik van mening ben dat de oplossing van nauwere samenwerking op het gebied van de instelling van eenheidsoctrooibescherming de beste oplossing is op dit moment. Ik hoop dat alle lidstaten hier te zijner tijd aan deel zullen nemen, tot profijt van de Europese burger. Het eenheidsoctrooi zal de beheerskosten voor kleine en middelgrote ondernemingen aanzienlijk doen dalen, zal innovatie aanmoedigen en het scheppen van nieuwe arbeidsplaatsen stimuleren op een moment dat de EU daar steeds meer behoefte aan heeft.</p>
    </intervention>
    <intervention id="2-368-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Een wetgeving voor de bescherming van octrooien, die in de hele Europese Unie van toepassing is, is essentieel om de intellectuele-eigendomsrechten te beschermen. Zo’n wetgeving zal een eenvormige bescherming op het grondgebied van de deelnemende lidstaten, lagere kosten en een vereenvoudiging van de bestuurlijke procedures met zich meebrengen. Ik wil erop wijzen dat het in Europa op dit moment bijna tien keer zo duur is om een octrooi aan te vragen als in Japan of de Verenigde Staten. Met een Europees octrooisysteem bevorderen we innovatie en wetenschappelijk onderzoek en verbeteren we tegelijkertijd de werking van de interne markt. Volgens commissaris Barnier hebben alleen Spanje en Italië geen belangstelling getoond voor nauwere samenwerking op dit gebied. Toch rijzen er juridisch gezien een aantal vragen over de toepasbaarheid van de nauwere samenwerking in dit concrete geval.</p>
      <p sl="pt">In artikel 328, lid 1, van het Verdrag betreffende de werking van de Europese Unie staat: "Nauwere samenwerking staat open voor alle lidstaten op het moment waarop zij wordt aangegaan, mits de deelnemingsvoorwaarden worden nageleefd die eventueel zijn vastgesteld bij het besluit waarbij toestemming wordt verleend. Deelneming op een later tijdstip blijft steeds mogelijk, mits, naast de genoemde voorwaarden, de in dit kader reeds vastgestelde handelingen worden nageleefd." Ik zou eraan willen herinneren dat de talenregeling van deze nauwere samenwerking slechts in drie talen voorziet: Engels, Frans en Duits.</p>
    </intervention>
    <intervention id="2-368-500" speaker_id="96810" name="Carlo FIDANZA" is_mep="True" mode="written" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Ik ben tegen de machtiging van het Parlement voor het gebruik van de procedure van nauwere samenwerking om een eenvormig octrooistelsel in te stellen, aangezien ik de talenregeling van fundamenteel belang acht voor de Italiaanse belangen, daar Italië in Europa op de vierde plaats staat voor wat betreft het aantal ingediende octrooien. Ik ben van mening dat er misbruik is gemaakt van de procedure voor nauwere samenwerking. Die procedure was opgezet om het integratieproces van de EU te versnellen, doordat een beperkt aantal lidstaten de mogelijkheid werd geboden verder te gaan met een dossier waarop men niet tot een eenparige overeenstemming kon komen.</p>
      <p sl="it">Dit forceren kan een gevaarlijk precedent scheppen, aangezien het een lidstaat schade berokkent en de eenparigheid van stemmen omzeilt die in het Verdrag van Lissabon voorzien is voor de interne markt en voor het beginsel dat de concurrentie op die interne markt niet verstoord mag worden. Bovendien hadden we liever het oordeel van het Hof van Justitie afgewacht, dat voorzien was op 8 maart aanstaande.</p>
    </intervention>
    <intervention id="2-369-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Wij hebben om drie fundamentele redenen tegen dit verslag gestemd.</p>
      <p sl="pt">Het is ontoelaatbaar dat het Europees Parlement ruggensteun geeft aan een voorstel voor nauwere samenwerking op het gebied van de zogenaamde eenheidsoctrooien. Het is immers alleen maar de bedoeling om de rechten van de lidstaten om hun eigen belangen te verdedigen op losse schroeven te zetten, zodat de machtigere landen daar hun voordeel mee kunnen doen.</p>
      <p sl="pt">Het is de tweede keer dat dit beginsel van nauwere samenwerking, dat is vastgesteld in het Verdrag van Lissabon, wordt gebruikt. Het begint duidelijk te worden waarom het erin is opgenomen.</p>
      <p sl="pt">Het is onaanvaardbaar dat er op zo'n manier druk wordt uitgeoefend op landen die lid zijn van de Europese Unie, maar die niet akkoord gaan met de voorwaarden die de meerderheid hun wil opdringen, meer bepaald als het om gevoelige onderwerpen gaat zoals taal. In de voorgestelde overeenkomst wordt de taal van het merendeel van de landen immers bedreigd.</p>
      <p sl="pt">Tot slot wil ik alleen opmerken dat de leden van de Portugese communistische partij in het Europees parlement de Portugese taal altijd halsstarrig hebben verdedigd, en dat zullen zij blijven doen.</p>
    </intervention>
    <intervention id="2-370-000" speaker_id="28377" name="Lidia Joanna GERINGER de OEDENBERG" is_mep="True" mode="written" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">We hebben niet elke dag de gelegenheid om te discussiëren over zo'n belangrijk thema als het eenheidsoctrooi, waarop de aanbeveling van de heer Lehne betrekking heeft. Daarom ben ik erg blij dat ik de kans krijg om bij te dragen aan dit debat. Allereerst moet erop worden gewezen dat we ons momenteel in de beginfase van een nauwere samenwerkingsprocedure bevinden. De aanbeveling van het Europees Parlement geeft de Raad enkel de mogelijkheid om officieel toestemming te geven voor bepaalde maatregelen. Daarom is alles nog mogelijk, en het is in het bijzonder mogelijk om amendementen in te voeren in ontwerpverordeningen van de Europese Commissie. Zonder in detail te treden over de voorgestelde verordeningen betreffende het octrooi zelf of over het talensysteem, wil ik opmerken dat we bij de uitvoering van dit grote Europese project rekening moeten houden met de belangen van alle Europese ondernemers, zowel van diegene die hun uitvindingen patenteren als van diegenen die rekenen op gemakkelijke toegang tot technische informatie over deze uitvindingen. Ik denk hier onder andere aan fabrikanten van generische geneesmiddelen.</p>
      <p sl="pl">Ik ben een fervent voorstander van het eenheidsoctrooi, maar tegelijk ben ik ook parlementslid van Polen, een land dat spijtig genoeg meer "ontvanger" dan "gever" van octrooien is. Daarom zal ik mij inspannen om het debat over het octrooi zo ruim mogelijk te houden en rekening te houden met alle stemmen, in het bijzonder die van kleine en middelgrote ondernemingen die onontbeerlijk zijn voor een innoverende Europese economie.</p>
    </intervention>
    <intervention id="2-371-000" speaker_id="28379" name="Adam GIEREK" is_mep="True" mode="written" nationality="Poland" birth_date="17-04-1938" birth_place="Zwartberg" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Het eenheidsoctrooi moet ons helpen om innovatie te stimuleren. Waarom zijn we dan bij dit debat niet in staat om zelf innoverend te zijn? Het is een schande. We hebben het enkel over octrooirecht; laten wij ook spreken over het uitwerken van een optimale vorm voor octrooien. We hebben immers lange en korte octrooien, en die laatste zijn zeker niet altijd beter opgesteld. Vaak wordt de beschrijving doelbewust gecompliceerd om de vorm van het octrooi verwarrend en ingewikkeld te maken.</p>
      <p sl="pl">Ik denk dat we een transparante vorm voor octrooien moeten creëren, en een procedure voor hun beschrijving, die doeltreffend gebruik van internet en methoden voor elektronische opslag mogelijk maken. Deze kwestie heeft ook betrekking op taal en kan volgens een bepaald algoritme worden opgelost. Ik denk dat een Europees e-octrooi de goedkoopste oplossing zou zijn, waarbij geen vertaling naar verschillende talen vereist is. Misschien kan de Commissie innoverend beginnen te denken. Ik heb voor gestemd, hoewel ik van mening ben dat de Commissie in deze kwestie te weinig initiatief toont.</p>
    </intervention>
    <intervention id="2-372-000" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="nl">In het licht van de stimulans van de Commissie en het Parlement om de interne markt nieuw leven in te blazen, is de noodzaak voor een geharmoniseerd systeem voor het uitgeven en beheren van octrooien nog nooit zo groot geweest. Daarom heb ik voor deze wetgevingsresolutie gestemd.</p>
      <p sl="nl">Binnen het huidige gefragmenteerde octrooistelsel moet een octrooi vertaald worden in de talen van iedere lidstaat waar octrooi voor is verleend, waarmee ondernemers, beginnende ondernemers en kleine en middelgrote ondernemingen die afhankelijk zijn van innovatie, op exorbitante kosten gejaagd worden voor vertalingen. Het is dertien keer zo duur om in de EU een octrooi te verkrijgen als in de Verenigde Staten en elf keer zo duur als in Japan. In het nieuwe systeem, dat de lidstaten die deelnemen aan nauwere samenwerking op dit gebied zullen aannemen, zal het eenheidsoctrooi onder een goedkopere vertaalregeling vallen, waarbij slechts de Franse, Engelse en Duitse vertaling verplicht is. Hiermee worden veel kosten gespaard. De introductie van een gecentraliseerd en betaalbaar octrooisysteem, ook al betreft het slechts enkele lidstaten, zal een belangrijke rol spelen bij de ontwikkeling van de interne markt, vooral omdat het de Unie een duwtje in de rug geeft bij innovatie en creativiteit voor de ontwikkeling van goederen en diensten, waar dat momenteel zo hard nodig is.</p>
    </intervention>
    <intervention id="2-372-500" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Al vele jaren zijn we er getuige van dat de Europese economie wordt afgeremd door de afwezigheid van een EU-octrooi dat kan concurreren met dat van andere wereldmachten. Een jaar of vijftien geleden heeft de Europese Commissie voorgesteld een Europees eenheidsoctrooi in het leven te roepen. Eindelijk, dankzij de procedure van nauwere samenwerking, die veel lidstaten in de gelegenheid stelt op een bepaald gebied samen te werken wanneer een wetgevingsinitiatief wordt tegengehouden, kon er een stap in deze richting worden gezet. Ik heb daarom geestdriftig voor dit verslag gestemd. Het maakt het mogelijk deze procedure van nauwere samenwerking in gang te zetten en een communautair octrooistelsel tot stand te brengen. Dit een belangrijke stap vooruit voor Europese ondernemingen, voor alle midden- en kleinbedrijven, die al lang wachten op dit instrument, een instrument dat onontbeerlijk is voor innovatie, onderzoek en ontwikkeling, en het Europese concurrentievermogen.</p>
    </intervention>
    <intervention id="2-373-000" speaker_id="2025" name="Françoise GROSSETÊTE" is_mep="True" mode="written" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Ik heb gestemd voor deze aanbeveling houdende machtiging om nauwere samenwerking aan te gaan op het gebied van de instelling van eenheidsoctrooibescherming. In december 2010 wilden twaalf lidstaten, waaronder Frankrijk, een procedure van nauwere samenwerking aangaan nadat de 27 vanwege taalkundige meningsverschillen geen overeenstemming hadden bereikt over de instelling van een communautair octrooistelsel. Alle lidstaten besloten uiteindelijk mee te doen, behalve Italië en Spanje. Ik wil graag dat deze twee landen zich elk moment bij dit initiatief kunnen aansluiten. Het is momenteel elf keer zo duur om een octrooi aan te vragen in de Europese Unie als in de Verenigde Staten. Op het gebied van innovatie kunnen onze onderzoekers en bedrijven dan eindelijk daadwerkelijk met de Verenigde Staten en Azië concurreren.</p>
    </intervention>
    <intervention id="2-374-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Na meer dan tien jaar lopen de werkzaamheden aan een eenheidsoctrooi eindelijk ten einde. Ondanks het feit dat we slechts een gedeeltelijk succes hebben bereikt, omdat het eenheidsoctrooi niet voor de hele Europese Unie geldt, kunnen we zonder twijfel stellen dat dit een belangrijke stap voorwaarts is. De vereenvoudiging van registratieprocedures en een aanzienlijke verlaging van de kosten, zelfs al geldt dit maar voor twaalf lidstaten, zullen de ontwikkeling van de interne markt bevorderen en de wetenschappelijke en technische vooruitgang in de hele Unie stimuleren. Hoewel de harmonisering van de wetgeving slechts beperkt zal zijn, zal ze in feite een invloed op alle Europese ondernemers hebben, want investeerders die in niet-deelnemende lidstaten zijn gevestigd, zullen ook gebruik kunnen maken van de eenheidsoctrooibescherming. Ze zullen zelf kunnen beslissen of ze kiezen voor bescherming in het kader van de wetgeving van één land of van verschillende landen, en of ze van het eenheidsoctrooi gebruik willen maken.</p>
      <p sl="pl">Ik ben van mening dat we onze activiteiten in verband met de uitbreiding van het toepassingsgebied van de eenheidsoctrooibescherming moeten voortzetten, zodat die uiteindelijk in de hele Europese Unie zal gelden. Dit zal niet alleen voordelig zijn voor individuele ondernemers, maar ook voor de hele Europese markt, die er meer concurrerend door wordt ten opzichte van andere grote economieën zoals de Verenigde Staten, China of Japan.</p>
    </intervention>
    <intervention id="2-375-000" speaker_id="96901" name="Krišjānis KARIŅŠ" is_mep="True" mode="written" nationality="Latvia" birth_date="13-12-1964" birth_place="Wilmington" p_group="Group of the European People's Party (Christian Democrats)" m_state="LV">
      <p sl="lv">Ik heb mijn steun gegeven aan deze ontwerpresolutie over het voorstel voor een besluit van de Raad houdende machtiging om nauwere samenwerking aan te gaan op het gebied van de instelling van eenheidsoctrooibescherming, omdat ik van mening ben dat een gemeenschappelijk octrooisysteem administratieve belemmeringen voor Europese bedrijven zal wegnemen. De Europese Unie kan zich geen versnipperd octrooisysteem veroorloven. Vandaag hebben we een reuzenstap gezet op weg naar een gemeenschappelijk octrooisysteem. De status quo, waarbij een onderneming een octrooi in elke afzonderlijke lidstaat moet laten registreren, is een belangrijk obstakel voor de ontwikkeling van bedrijven. De trage en ingewikkelde procedure voor het laten registreren van een octrooi in de Europese Unie heeft veel van onze bedrijven verhinderd om zich dynamisch te ontwikkelen. Een duidelijke en efficiënte procedure, waarbij iedereen een octrooi kan laten registreren dat vervolgens in de hele Unie geldig is, zal ervoor zorgen dat nieuwe producten sneller op de markt kunnen worden gebracht, waardoor ondernemingen zich sneller kunnen ontwikkelen. De landen die aan dit octrooisysteem deelnemen en de bedrijven in deze landen, die nieuwe producten sneller aan de Europese consumenten zullen kunnen aanbieden, zullen de winnaars zijn.</p>
    </intervention>
    <intervention id="2-376-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">De interne markt is op dit moment zeer gefragmenteerd vanwege de hoge kosten voor octrooibescherming in de Unie. Europese uitvinders kunnen niet profiteren van alle voordelen van de gemeenschappelijke markt. De moeilijkheden ontstaan bij het verkrijgen van een optimaal beschermingsniveau op het hele grondgebied van de Unie. Deze situatie heeft negatieve gevolgen voor het concurrentievermogen van de Unie, omdat innovatieve activiteiten menselijk kapitaal genereren dat meestal een hogere mobiliteit heeft dan op andere gebieden.</p>
      <p sl="ro">De huidige, minder voordelige, omstandigheden voor innovatie zorgen ervoor dat de Unie minder aantrekkelijk is voor wat betreft creatie en innovatie, zowel voor Europese uitvinders als voor uitvinders uit derde landen. Ik heb voor deze aanbeveling gestemd, omdat nauwere samenwerking van een groep landen op het gebied van eenheidsoctrooibescherming de belangen van de Unie zal beschermen, door het verbeteren van het concurrentievermogen en de aantrekkingskracht voor de rest van de wereld. Bovendien zou een eenheidsoctrooibescherming voor een groep lidstaten het niveau van bescherming van octrooien verhogen en kosten en complexiteit met betrekking tot deze landen verminderen. Dat zou een stimulans betekenen voor wetenschappelijke en technologische vooruitgang en voor het functioneren van de interne markt.</p>
    </intervention>
    <intervention id="2-377-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd. Ik ben van mening dat de maximaal toelaatbare niveaus van radioactieve besmetting in levensmiddelen verhoogd moeten worden en, daarbij, dat het toezicht en de naleving verbeterd dienen te worden. Afhankelijk van de uitkomst van de laatste lezing kan deze verordening hieraan bijdragen. Deze verordening heeft daarnaast, en dat is zeer welkom, ook betrekking op levensmiddelen of diervoeders die zijn geïmporteerd uit derde landen voor transitvervoer of bestemd zijn voor de uitvoer.</p>
    </intervention>
    <intervention id="2-378-000" speaker_id="23704" name="Jiří MAŠTÁLKA" is_mep="True" mode="written" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">Dat intellectuele-eigendomsrechten en dan met name industriële-eigendomsrechten buitengewone aandacht en zorg verdienen, staat buiten kijf. Helaas echter ontbreekt die vaak van de kant van de organen en instellingen van de EU. Een allesomvattende systematische aanpak wordt veelal verhinderd door kleinigheden en zelfs door belangen van lobbygroepen. Het hele vraagstuk van het EU-octrooi − voorheen gemeenschapsoctrooi − is daar een sprekend voorbeeld van. Nu doet de kans zich voor om dan tenminste voor een deel vooruitgang te boeken en wel middels nauwere samenwerking tussen een aantal lidstaten op het vlak van de instelling van eenheidsoctrooibescherming. De Tsjechische Republiek heeft haar interesse geuit voor deelname aan deze nauwere samenwerking en wil zich ook aansluiten bij de behandeling van verdere concrete voorstellen voor een verordening inzake het eenheidsoctrooi en de talenregeling. Als het land niet aan de nauwere samenwerking zou deelnemen, zou dat betekenen dat het geen enkele invloed kan uitoefenen op de toekomstige vormgeving van het Europese octrooistelsel. Bovendien heeft deelname de nodige economische voordelen, te weten voordelen voor innovatieve ondernemingen, zeker gezien de omvang van de gezamenlijke markt van alle deelnemende lidstaten bij elkaar. Ik wil er verder op wijzen dat de Tsjechische Republiek zich het recht voorbehoudt om op enig moment uit het nauwere samenwerkingsverband te stappen indien deze samenwerking zich in een richting beweegt die strijdig is met de standpunten van de Tsjechische Republiek ten aanzien van de talenregeling en de octrooirechtspraak.</p>
    </intervention>
    <intervention id="2-379-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Ik onthoud mij van stemming over dit verslag. Niet dat ik tegen het soevereine recht van lidstaten ben om onderlinge overeenkomsten inzake nauwere samenwerking aan te gaan, bijvoorbeeld op het gebied van octrooien, maar er is ons geen enkele waarborg gegeven met betrekking tot de ecologische- en gezondheidsnormen die ten grondslag zullen liggen aan de geldigverklaring van dergelijke octrooien, in het bijzonder wat genetisch gemodificeerde organismen betreft. Zolang de nodige eisen inzake de bescherming van de volksgezondheid niet zijn opgenomen, zal ik dit soort overeenkomsten niet steunen.</p>
    </intervention>
    <intervention id="2-379-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De goedkeuring van dit verslag, dat tot doel heeft nauwere samenwerking aan te gaan op het gebied van de aanvraag en bescherming van octrooien, houdt het risico in dat een talenregeling wordt opgelegd die beperkt is tot slechts drie talen − Engels, Duits en Frans. Octrooien moeten dus niet meer vertaald worden in de nationale taal van elk van de lidstaten. Het voornemen om een EU-octrooi in te stellen is weliswaar positief, omdat het zal bijdragen tot het dynamiseren en bevorderen van innovatie in Europa. Toch pleit ik er voor om daarbij de grondbeginselen van het Europese burgerschap niet met voeten te treden, de cohesie in de Europese Unie niet te verstoren, de interne markt niet te laten versnipperen en geen nieuwe factoren te creëren die tot discriminatie, ongelijkheid en onevenwicht leiden.</p>
      <p sl="pt">De Portugese taal – de op twee na belangrijkste Europese wereldtaal – wordt door het aangaan van deze nauwere samenwerking op onverklaarbare wijze gediscrimineerd. Dat is mijn stemverklaring.</p>
    </intervention>
    <intervention id="2-380-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Het geschil over het gebruik van talen bij EU-octrooien duurt al meer dan dertig jaar. Dat betekent dat Europese bedrijven dertig jaar lang hoge vertaalkosten moesten opbrengen en eventueel concurrentienadelen op de wereldmarkt moesten aanvaarden. Immateriële activa zoals merken en octrooien zijn moeilijk in cijfers uit te drukken, maar worden wel als onderpand voor kredieten beschouwd en bij ratings meegeteld.</p>
      <p sl="de">Tegen die achtergrond zal het met de procedure voor nauwere samenwerking ontwikkelde nieuwe octrooirecht dat in elk geval in delen van de EU van kracht zal zijn en waarbij alleen nog naar het Duits, Engels en Frans moet worden vertaald, zeker een bureaucratische verlichting zijn. Door de nieuwe regeling wordt ook de positie van de Duitse taal versterkt, die volgens een in 2006 gehouden enquête nog altijd de meest gesproken moedertaal in de EU is. In principe is het een goed idee, maar de regels voor de talen zijn toch niet helemaal duidelijk. Daarom heb ik mij van stemming onthouden.</p>
    </intervention>
    <intervention id="2-380-500" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="nl">Door een eenheidsoctrooibescherming in te stellen in de Gemeenschap – nu de Europese Unie – en een doeltreffende octrooibescherming in de hele Europese Unie te garanderen, komt een verbetering van het Europese concurrentievermogen een stap dichterbij. Op het ogenblik zijn uitvinders in de Europese Unie in het nadeel vergeleken met hun collega’s in andere landen: als je een uitvinding op Europese schaal wilt beschermen, is dat een langdurige en kostbare aangelegenheid . Helaas zijn we als gevolg van procedurele uitdagingen niet in staat geweest om een uniform systeem voor de hele Europese Unie in te stellen. Toch wil ik de lidstaten gelukwensen die nu besloten hebben een begin te maken met de samenwerkingsprocedure op het gebied van de octrooibescherming, en tot mijn grote genoegen is Litouwen één van hen. Ik zal dan ook voor deze samenwerking stemmen.</p>
    </intervention>
    <intervention id="2-380-750" speaker_id="96760" name="Tiziano MOTTI" is_mep="True" mode="written" nationality="Italy" birth_date="07-02-1966" birth_place="Reggio Emilia" p_group="Group of the European People's Party (Christian Democrats)" m_state="IT">
      <p sl="it">Ik heb tegen de invoering van een drietalige regeling in de octrooiwetgeving gestemd. Als de octrooien alleen in het Engels, Frans en Duits vertaald worden, zou dat ernstige schade met zich meebrengen voor de Italiaanse bedrijven, die erg veel kosten zouden moeten maken om een technische vertaling te laten maken van de tekst van de octrooien die ze indienen. Mijn fractie had me aanbevolen voor te stemmen, maar ik kan het niet over mijn hart verkrijgen wetgeving goed te keuren waarmee de belangen van mijn land en zijn burgers geschaad worden, met name de belangen van alle Italiaanse kleine en middelgrote ondernemingen en van onze consumenten. Het is duidelijk dat een verhoging van de kosten voor de bedrijven zich vervolgens zou vertalen in hogere kostprijzen van de producten, ten koste van de consumenten. Nauwere samenwerking zou een uitzonderlijk mechanisme moeten blijven en zou niet gebruikt mogen worden om lidstaten uit te sluiten die bereid zijn te onderhandelen, zoals Italië en Spanje. Ik steun het Italiaanse voorstel om voor de octrooien de taal van het land van de uitvinder te hanteren met een vertaling in het Engels. Zo vrijwaren wij onze taalkundige onafhankelijkheid en behartigen we de belangen van ons land. Nauwere samenwerking tussen tien of twaalf landen op dit gebied dreigt zich namelijk te vertalen in een verstoring van de eerlijke mededingingsvoorwaarden ten voordele van de deelnemende landen.</p>
    </intervention>
    <intervention id="2-381-000" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="nl">Ik heb ingestemd met deze resolutie over een voorstel voor een besluit van de Raad houdende machtiging tot nauwere samenwerking op het gebied van de instelling van een eenheidsoctrooibescherming. Gezien de huidige situatie, waarin het bijzonder moeilijk en duur is om een Europees octrooi te verkrijgen, ga ik akkoord met het voorstel om de samenwerkingsprocedure toe te passen en alle geïnteresseerde EU-lidstaten in de gelegenheid te stellen een eenheidsoctrooisysteem op te zetten.</p>
      <p sl="nl">We moeten al het mogelijke in het werk stellen om een oplossing te vinden voor de kwestie van de taalregeling, die de kosten van een Europees octrooi voor bedrijven die in de Europese Unie opereren, zou beperken. Verder zou een goed werkende octrooibescherming leiden tot vereenvoudiging van de procedures voor geschillenbeslechting en tot vermindering van de bestuurlijke last.</p>
      <p sl="nl">Het doet mij genoegen dat vele EU-lidstaten het initiatief tot instelling van een eenheidsoctrooi ondersteunen, en ik hoop dat de andere landen spoedig zullen volgen om dit doel tot instelling van een eenheidsoctrooi te bereiken met het oog op verbetering van de voorwaarden voor economische liberalisering in de Europese Unie. Alleen door nauwere samenwerking kan een goede werking van de Europese markt worden bevorderd, omdat daardoor belemmeringen voor het vrije goederenverkeer worden opgeheven.</p>
    </intervention>
    <intervention id="2-381-500" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Ik heb ingestemd met de aanbeveling over het voorstel houdende machtiging om nauwere samenwerking aan te gaan op het gebied van de instelling van eenheidsoctrooibescherming. De toekomst van Europa, maar ook de hoop op herstructurering van de nationale economieën en de productiestructuur van de landen die, zoals Griekenland, momenteel getroffen worden door de crisis, hangen af van innovatie. Wettelijke bescherming van octrooien die gericht zijn op het concipiëren en realiseren van innovatieve ideeën en producten is bijgevolg economisch noodzakelijk en maatschappelijke rechtvaardig.</p>
    </intervention>
    <intervention id="2-381-625" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik ben voor een Europees octrooisysteem. Maar ik heb er nog eens over nagedacht en om taalkundige redenen heb ik mij bij de stemming over dit verslag onthouden. Ik had voor een systeem kunnen stemmen waarin alleen het Engels, dat vandaag een lingua franca is, zou worden gebruikt. Ik heb mij onthouden om drie fundamentele redenen: ten eerste, omdat een octrooisysteem waarin elke aanvraag in de 23 officiële talen moet worden vertaald, duur en traag zou zijn en de concurrentiepositie zwaar zou aantasten; ten tweede, omdat in de praktijk het Engels vandaag eigenlijk gemeenzaam als lingua franca wordt gebruikt; en ten derde, omdat 90 procent van de octrooiaanvragen toch al in het Engels wordt ingediend. Ik kan er echter niet mee akkoord gaan dat het Frans en het Duits ook mogen worden gebruikt en talen die meer gesproken worden, zoals het Portugees of het Spaans, niet (alsof de talen in de Europese Unie een verschillende status hebben, dat is een idee dat ik verwerp). Daarom heb ik mij onthouden, al denk ik dat we dringend voortgang moeten maken met een Europees octrooisysteem. Maar de beste oplossing zou een systeem zijn met één taal: het Engels.</p>
    </intervention>
    <intervention id="2-381-750" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Ik heb mij bij deze stemming onthouden. Ik vind het weliswaar essentieel dat we het octrooisysteem in Europa verbeteren, in het bijzonder door de instelling van een eenheidsoctrooi en een Gerecht voor het Europees en het EU-octrooi, zodat de kleine en middelgrote ondernemingen de moeilijkheden kunnen overwinnen die veroorzaakt worden door de versnippering van het huidige systeem dat erg duur en overdreven ingewikkeld is. Ik heb ook begrip voor de voorbehouden die een aantal landen heeft aangetekend bij de vertaalregelingen van het EU-octrooi. Daarom ben ik er niet tegen dat een aantal landen op dit gebied een nauwere samenwerking aangaat, maar ik denk niet dat dit de meest wenselijke en definitieve oplossing voor het probleem is.</p>
    </intervention>
    <intervention id="2-381-875" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Dat er in Europa geen eenheidsoctrooibescherming is, houdt een duidelijk concurrentienadeel in voor de Europese ondernemingen ten aanzien van hun Amerikaanse en Japanse collega’s. Een octrooiaanvraag is in Europa immers bijna tien keer zo duur als in de Verenigde Staten en Japan. Dit is in wezen te wijten aan het feit dat een octrooi vertaald moet worden in de taal van de verschillende landen van de Europese Unie. In dat verband vind ik het essentieel dat we, om de concurrentiepositie van de Portugese en Europese industrie te versterken, snel voortgang maken met de instelling van een systeem van eenheidsoctrooibescherming dat minder duur en ingewikkeld is en dat een stimulans kan zijn voor innovatie en wetenschappelijke en technologische ontwikkeling in Portugal en in de Europese Unie. Daarom heb ik voor deze resolutie gestemd. Toch kan ik niet anders dan de keuze met betrekking tot de talenregeling betreuren. Er zijn zwaarwichtige argumenten aangevoerd tegen de huidige oplossing met drie talen: Engels, Frans en Duits. Ik ben dan ook van mening dat de optie English-only in alle opzichten beter was geweest.</p>
    </intervention>
    <intervention id="2-382-000" speaker_id="96998" name="Evelyn REGNER" is_mep="True" mode="written" nationality="Austria" birth_date="24-01-1966" birth_place="Wien" m_state="AT">
      <p sl="de">Vandaag heb ik mijn steun verleend aan de invoering van nauwere samenwerking met betrekking tot eenheidsoctrooibescherming, omdat ik van mening ben dat de blokkade in de Raad op grond van de talenregelingen niet gerechtvaardigd is. Natuurlijk is er volgens mij veel behoefte aan discussie en dat ik mijn steun verleen betekent niet dat ik het inhoudelijk helemaal eens ben met de eerste voorstellen van de Commissie. We zullen dit onderwerp in de Commissie juridische zaken met voorrang behandelen en zeker nog amendementen met veel verbeteringen indienen. Ik wil duidelijk maken dat het idee dat het Parlement door de huidige instemming zijn rechten verliest, onjuist is. De wettelijke procedure begint nu pas. De stemming van vandaag betrof uitsluitend de toestemming van het Parlement voor de invoering van de procedure voor nauwere samenwerking door een groep lidstaten, die pas door het Verdrag van Lissabon mogelijk is geworden. In het vervolg van de procedure wordt a) met betrekking tot de regelingen voor de talen het Parlement geraadpleegd (de beslissing ligt in dit geval bij de Raad), b) het Parlement in het kader van de gewone wetgevingsprocedure bij de inhoudelijke vormgeving van de octrooiverordening betrokken, c) geprobeerd bij de octrooi-jurisdictie de toestemming van het Parlement te verkrijgen. Er verandert niets aan deze mogelijkheden van het Parlement om aan het proces deel te nemen. Zelfs de EU-afgevaardigden uit lidstaten die niet deelnemen aan de nauwere samenwerking, verliezen als Europese en niet-nationale vertegenwoordigers in de verdere procedure hun stemrecht niet.</p>
    </intervention>
    <intervention id="2-383-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Het Belgische voorzitterschap van de Unie is in alle opzichten een succes geweest. Een van de vele zaken die tot stand zijn gebracht is de overeenkomst over het EU-octrooi, een verordening die van cruciaal belang is om de innovatie en het concurrentievermogen in Europa een forse impuls te geven. Om deze harmonisatie van de rechtsbescherming hadden de Europese liberalen al bijna vijftien jaar lang gevraagd. Ze zal een eind maken aan de op 400 000 euro per jaar geschatte verspilling die in de hand wordt gewerkt door het naast elkaar bestaan van nationale en Europese octrooien. En het is des te beter als het, om het dossier open te breken, nodig was dat twaalf lidstaten (Duitsland, Denemarken, Estland, Finland, Frankrijk, Litouwen, Luxemburg, Nederland, Polen, het Verenigd Koninkrijk, Slovenië en Zweden) de procedure van nauwere samenwerking aanwenden. Dat is een juiste toepassing van het Verdrag van Lissabon, die een ‘Europese voorhoede’ van ten minste negen lidstaten toestemming geeft samen te werken wanneer een wetgevingsinitiatief wordt tegengehouden.</p>
      <p sl="fr">Om al deze redenen is de aanneming, vanmiddag in het Europees Parlement, van het verslag-Lehne van essentieel belang. Het is een positief signaal: voor de Europese ondernemingen die zich moeten ontwikkelen binnen een stabiel juridisch kader, om zich met de internationale concurrentie te kunnen meten; én voor de uitvinders, wier creatieve arbeid beter door de Europese Unie dient te worden beschermd.</p>
    </intervention>
    <intervention id="2-384-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Onze fractie kan niet eensgezind haar goedkeuring verlenen en een procedure starten, want, in de woorden van de advocaat-generaal van het Europees Hof van Justitie: "Zoals het er nu voor staat, is de voorgenomen overeenkomst tot invoering van een gemeenschappelijk stelsel voor octrooigeschillenbeslechting niet verenigbaar met de verdragen." Onze fractie heeft gevraagd om een uitstel van de stemming, omdat de uitspraak van het Hof met betrekking tot bovenstaand advies van de advocaat-generaal al op 8 maart komt. Het Parlement zou op de hoogte moeten zijn van de juridische consequenties van deze nauwere samenwerking voordat het zich waagt aan een dergelijk uitzonderlijk project.</p>
      <p sl="en">De andere politieke fracties steunden ons verzoek om uitstel niet. De goedkeuring gaat niet over specifieke maatregelen die nauwere samenwerking bewerkstelligen. Dergelijke voorstellen zullen in een later stadium worden ingediend, mocht de nauwere samenwerking worden goedgekeurd (dat wil zeggen verordeningen van de Raad op het gebied van instelling van eenheidsoctrooibescherming en de vertaalregelingen voor het eenheidsoctrooi).</p>
    </intervention>
    <intervention id="2-384-500" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik heb tegen deze resolutie gestemd, omdat ik van mening ben dat het na een lang wetgevingsproces dat in 2000 is opgestart, nu onaanvaardbaar is dat er geen breed gedragen oplossing wordt voorgesteld voor de talenregeling bij de Europese octrooien. Italië en Spanje vechten al jaren voor de erkenning van het Engels als de enige officiële taal op technisch-wetenschappelijk gebied. Die oplossing met één taal zou de kosten drukken, wat met name voor de kleine en middelgrote ondernemingen een stimulans is om het Europees octrooi te gebruiken. Door hun omvang kunnen ze vaak geen hoge vertaalkosten opbrengen.</p>
      <p sl="it">Om de eenparigheid van stemmen te omzeilen die voor zo’n gevoelige kwestie vereist is, heeft men een beroep gedaan op de nauwere samenwerking, zoals voorzien in het Verdrag van Lissabon. Dat instrument maakt het mogelijk om beslissingen te nemen met slechts een derde van de lidstaten. De Italiaanse en Spaanse regering herinneren al maanden aan het uitzonderlijke karakter van deze procedure die, indien ze zou worden goedgekeurd door het Europees Parlement en door de Raad met gekwalificeerde meerderheid, het Europees octrooi niet alleen toepasbaar zou maken in de landen die zich bij de nauwere samenwerking hebben aangesloten, maar ook voor bedrijven in de andere lidstaten.</p>
    </intervention>
    <intervention id="2-385-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Zowel Italië als Europa is de dupe bij de keuze voor nauwere samenwerking op het gebied van de instelling van eenheidsoctrooibescherming. Hiervoor nauwere samenwerking inzetten is een grove fout, omdat daardoor de pogingen om een EU-octrooi in te stellen dat in alle EU-landen geldig is, tevergeefs zijn geweest.</p>
      <p sl="it">We betwisten ook de keuze om de stemming in het Parlement door te drukken zonder rekening te houden met de gevolgen van het arrest van het Hof van Justitie over de verenigbaarheid van het gemeenschappelijke octrooigerecht met het Verdrag. Italië heeft zich, net als Spanje, terecht verzet tegen het feit dat er maar drie talen (Engels, Frans en Duits) erkend worden voor het indienen van Europese octrooien in plaats van dat men het in het Verdrag vastgelegde beginsel eerbiedigt dat alle talen gelijkwaardig zijn. Het is duidelijk dat het niet alleen om discriminatie gaat, maar ook echt economische schade toebrengt aan bedrijven in landen met andere talen.</p>
    </intervention>
    <intervention id="2-385-500" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Ik geloof echt dat door nauwere samenwerking op het vlak van octrooibescherming de versnippering op dit vlak teniet wordt gedaan, de randvoorwaarden voor innovatieve ondernemingen in de hele EU beter worden, het concurrentievermogen van de Europese Unie op wereldschaal wordt vergroot en dat de werking van de interne markt van de EU wordt verbeterd. En dan niet te vergeten nog het feit dat de hele octrooibescherming er goedkoper op wordt. Daarom heb ik voor het verslag gestemd.</p>
    </intervention>
    <intervention id="2-386-000" speaker_id="96855" name="Csanád SZEGEDI" is_mep="True" mode="written" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Ik heb voor de aanbeveling gestemd, want ik vind het schandalig dat het niet is gelukt één standpunt in te nemen over dit onderwerp. We moeten inzien dat Europa achterop is geraakt in de mondiale concurrentie op het gebied van innovatie. Zonder een uitgebreide octrooibescherming is er geen innovatie, maar de kosten van dergelijke octrooiaanvragen kunnen niet worden gedragen door universiteiten, kleinere onderzoeksinstituten en uitvinders. Als ze alleen in eigen land een octrooi kunnen krijgen, geven ze in feite hun uitvinding gratis weg aan de wereldmarkt. Het EU-octrooi is van levensbelang. Het is uitermate belangrijk dat er met één aanmelding een Europees octrooi kan worden verworven. Het is van cruciaal belang dat dit in alle landen van Europa, dus ook in mijn land, Hongarije, wordt verwezenlijkt.</p>
    </intervention>
    <intervention id="2-387-000" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Het is nu meer dan twintig jaar geleden dat de Europese Commissie voorstelde om zo snel mogelijk een Europees eenheidsoctrooi in het leven te roepen, waarbij de dringende noodzaak van een dergelijk octrooi werd onderstreept. Momenteel moeten octrooien in Europa van land tot land geldig worden verklaard en telkens moeten ze dan in de nationale taal in kwestie worden vertaald.</p>
      <p sl="fr">Om een octrooi geldig te krijgen in slechts de helft van de EU-landen, moet er tot 20 000 euro worden betaald, waarvan 14 000 euro voor vertalingen. In de Verenigde Staten is 1 850 euro genoeg. De afwezigheid van een Europees octrooi ondermijnt ons concurrentievermogen, Europese innovatie en onderzoek en ontwikkeling. Daarom is nauwere samenwerking een volstrekt gerechtvaardigd middel in deze zaak, die van fundamenteel belang is voor de toekomst van de EU.</p>
    </intervention>
    <intervention id="2-388-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">De instelling van een Europees eenheidsoctrooi in de Europese Unie zal voordelen opleveren voor alle betrokken gebruikers en vooral voor de kleine en middelgrote ondernemingen, in die zin dat door een vermindering van de kosten hun concurrentiepositie zal verbeteren. De discussie hierover is al twee decennia aan de gang. Voor de vaststelling van de talenregelingen die van toepassing zijn op intellectuele-eigendomsrechten in de Europese Unie is eenparigheid van stemmen in de Raad vereist. In dat opzicht, en aangezien de instelling van eenheidsoctrooibescherming niet op de lijst staat van domeinen waarop uitsluitend de Europese Unie bevoegd is, heeft deze aanbeveling betrekking op de mogelijkheid dat landen op dit gebied een nauwere samenwerking aangaan. In deze fase van het proces hoeft het Europees Parlement enkel in te stemmen met de besluitvormingsmethode, en daar heb ik voor gestemd. Maar binnenkort zal dit Parlement zich tevens moeten uitspreken over de controversiële talenregeling en over de twee op te stellen verordeningen met betrekking tot de regels van het Europees octrooisysteem.</p>
    </intervention>
    <intervention id="2-388-500" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik heb gestemd voor het besluit houdende machtiging om nauwere samenwerking aan te gaan op het gebied van de instelling van eenheidsoctrooibescherming. Ik ben namelijk van mening dat maatregelen voor een eenheidsoctrooi noodzakelijk zijn.</p>
      <p sl="ro">Volgens een rapport van Thomson Reuters uit 2011, Patented in China , zal China Japan en de VS passeren in aantal octrooien. China wil door middel van het in 2006 gelanceerde programma een innovatiegericht land worden en is erin geslaagd het aantal octrooien te doen stijgen met 14,1 procent ten opzichte van de VS, met 33,55 procent ten opzichte van de EU en met 15,9 procent ten opzichte van Japan.</p>
      <p sl="ro">Het huidige octrooistelsel in de EU is gefragmenteerd en exorbitant voor wat betreft de vertaaleisen. De kosten van een EU-octrooi dat in dertien landen wordt gevalideerd lopen op tot 20 000 euro, waarvan ongeveer 14 000 euro alleen al bestaat uit vertaalkosten. Een Europees octrooi kost zo meer dan tien keer zoveel als een Amerikaans octrooi. Ik ben van mening dat de machtiging om nauwere samenwerking aan te gaan op het gebied van de instelling van eenheidsoctrooibescherming kan bijdragen aan de ontwikkeling van een aantrekkelijk eenheidsoctrooi voor gebruikers van het octrooistelsel in Europa, bescherming van de intellectuele eigendom kan bieden op het gehele EU-grondgebied en kosten en complicaties kan voorkomen, zodat onderzoek en ontwikkeling en innovatieve kleine en middelgrote bedrijven worden gestimuleerd.</p>
    </intervention>
    <intervention id="2-389-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Aangezien de adviesgroep van de juridische diensten van het Europees Parlement, de Raad en de Commissie in zijn advies tot de slotsom is gekomen dat het voorstel ter overweging geen andere ingrijpende wijzigingen bevat dan als zodanig zijn aangeduid en dat met betrekking tot de codificatie van de ongewijzigde bepalingen van de eerdere wetgeving met de genoemde inhoudelijke wijzigingen het voorstel een loutere codificatie bevat van de bestaande teksten, zonder enige inhoudelijke wijziging, keur ik dit verslag goed. Ik vind ook dat we in geval van radioactieve besmetting een hoog beschermingsniveau van de gezondheid van de Europese burgers moeten waarborgen en dat omwille van de democratische legitimiteit van deze verordening de rechtsgrondslag in overeenstemming moet worden gebracht met het nieuwe Verdrag van Lissabon.</p>
    </intervention>
    <intervention id="2-390-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="nl">Ik heb gestemd voor deze belangrijke resolutie over de maximaal toelaatbare niveaus van radioactieve besmetting van levensmiddelen en diervoeders ten gevolge van een nucleair ongeval of ander stralingsgevaar. We herinneren ons allemaal de ramp van Tsjernobyl van 26 april 1986, toen aanzienlijke hoeveelheden radioactief materiaal in de atmosfeer terecht zijn gekomen, zodat in verscheidene Europese landen levensmiddelen zoals graan, groenten, bessen en paddenstoelen, en diervoeders besmet zijn geraakt, en er een groot gevaar bestond voor de menselijke gezondheid. De bodem werd ook besmet door radioactieve fall-out, wat leidde tot een toename van de radioactiviteit van de land- en bosbouwproducten die in de besmette gebieden waren geoogst. Een hoog niveau van bescherming van de menselijke gezondheid is een van de doelstellingen van de Europese Unie.</p>
      <p sl="nl">Daarom is het dringend noodzakelijk dat we een systeem instellen waardoor de Europese Unie bij een nucleair ongeval of bij stralingsgevaar dat een significante radioactieve besmetting van levensmiddelen of diervoeders tot gevolg heeft of kan hebben, in staat is om ter verzekering van een hoog niveau van bescherming van de gezondheid van de bevolking maximaal toelaatbare niveaus van radioactieve besmetting vast te stellen. Alle burgers van de Europese Unie moeten in geval van een nucleair ongeval of bij straling een optimale bescherming hebben, en de Europese Commissie moet in staat zijn snel te reageren. De tevoren vastgelegde maximaal toelaatbare niveaus van besmetting moeten worden toegepast op levensmiddelen en diervoeders.</p>
    </intervention>
    <intervention id="2-391-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Dit verslag stelt maximaal toelaatbare niveaus vast van radioactieve besmetting van levensmiddelen en diervoerders ten gevolge van een nucleair ongeval of ander stralingsgevaar. Ik ben het ermee eens dat het Europees Parlement een beslissende rol moet spelen in situaties die de volksgezondheid direct beïnvloeden. Daarnaast ben ik van mening dat de Europese Commissie in geval van een nucleair ongeval of ander stralingsgevaar een toezichthoudende rol moet hebben, waarin zij de noodtoestand afkondigt en een lijst met basislevensmiddelen en diervoeder opstelt. De lidstaten moeten een systeem van officiële controles handhaven voor deze producten en het publiek informeren over de risico’s. Ik heb voor dit verslag gestemd, omdat het de voedselveiligheid van de Europese burger waarborgt bij nucleaire ongevallen of ander stralingsgevaar.</p>
    </intervention>
    <intervention id="2-391-125" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="nl">Een hoog niveau van bescherming van de menselijke gezondheid is een van de doelstellingen die de Europese Unie bij de bepaling van haar beleid moet nastreven. De EU-verordeningen waarin de niveaus van radioactieve besmetting bij stralingsgevaar zijn vastgelegd, zijn sinds 1990 ongewijzigd gebleven, en deze bepalingen moeten dan ook worden herzien en aangepast. We moeten een breed systeem instellen waardoor de Europese Unie bij een nucleair ongeval of ander stralingsgevaar dat een significante radioactieve besmetting van levensmiddelen of diervoeders tot gevolg kan hebben, in staat is om ter verzekering van een hoog niveau van bescherming van de gezondheid van de bevolking maximaal toelaatbare niveaus voor de radioactieve besmetting vast te stellen. Ik stem ermee in dat de toelaatbare niveaus van radioactieve besmetting regelmatig moeten worden herzien om rekening te houden met de jongste wetenschappelijke vooruitgang en gegevens die internationaal beschikbaar zijn, en om verschillen in de internationale regelgeving te vermijden.</p>
    </intervention>
    <intervention id="2-391-250" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="nl">Ik heb gestemd voor dit verslag waarin wordt voorgesteld de procedure te bepalen voor het vaststellen van de maximaal toelaatbare niveaus van radioactieve besmetting van levensmiddelen en diervoeders die op de markt kunnen worden gebracht na een nucleair ongeval of ander stralingsgevaar dat een significante radioactieve besmetting van levensmiddelen en diervoeders tot gevolg heeft of zal hebben. Tegelijkertijd worden in de bijlagen I en III de maximaal toelaatbare niveaus van besmetting van levensmiddelen en diervoeders vastgesteld. Ofschoon dit voorstel wordt behandeld via het mechanisme van herschikking, denk ik dat we er wezenlijke wijzigingen in moeten aanbrengen die verder reiken dan alleen het gegeven grijze gedeelte, teneinde de rechtszekerheid en de samenhang van de tekst te waarborgen. Het is noodzakelijk de procedure in geval van stralingsgevaar te stroomlijnen, door de Commissie een duidelijke, toezichthoudende rol te geven en duidelijker aan te geven welk regime voor haar handelingen geldt (vaststelling, herziening). Verder moeten we ernaar streven de belangen van de burgers te dienen met een betere beheersing van de situatie na een ongeluk. We moeten zorgen voor rechtszekerheid in het gehele ontwerp door achterhaalde procedures – in de Euratom-context analoog aan de</p>
      <p sl="nl">'comitologie'-procedures – die met dit ontwerp moeten worden gecodificeerd, aan te passen aan het Verdrag van Lissabon.</p>
    </intervention>
    <intervention id="2-391-500" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Gezien het feit dat de drie verordeningen over radioactiviteit die door dit verslag worden gewijzigd, zijn ingevoerd in de nasleep van Tsjernobyl, ongeveer twintig jaar geleden, ben ik van mening dat het verslag-Belet, zoals dat is aangenomen, een eerste poging tot een betere benadering maar ook actualisering van het probleem van de radioactieve besmetting van levensmiddelen en de bodem vormt. Hoewel ik de veranderde rechtsgrondslag en de versterking van de rol van het Europees Parlement positief acht, omdat daardoor een transparantere wetgeving en bredere bescherming van de burgers ontstaan, geloof ik dat het verslag niet toereikend is en tamelijk ver verwijderd staat van een werkelijke aanpak van het probleem. Het wijzigt dingen waarover al overeenstemming bestaat, en het regelt alleen de gevolgen en niet de oorzaak van het probleem. Bovendien laat het uitzonderlijk hoge maximumwaarden van radioactieve besmetting toe, met als gevolg dat de nagestreefde bescherming van de volksgezondheid tamelijk ver uit het zicht is geraakt. Om deze redenen heb ik mij bij de uiteindelijke stemming van stemming onthouden.</p>
    </intervention>
    <intervention id="2-391-750" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik ben van mening dat de lidstaten van de EU verantwoordelijk zijn voor het toezicht op de naleving van de in deze verordening vastgestelde niveaus in het kader van de bescherming tegen radioactieve besmetting, met name door bewaking van de veiligheidsnormen voor levensmiddelen en diervoeders, maar ook door het bewaken van milieuparameters. Ik steun het idee van een systeem waarmee de EU maximaal toelaatbare niveaus van radioactieve besmetting vaststelt ter verzekering van een hoog niveau van bescherming van de gezondheid van de bevolking bij een nucleair ongeval of ander stralingsgevaar.</p>
    </intervention>
    <intervention id="2-392-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag gestemd over radioactieve besmetting van levensmiddelen, dat tot doel heeft de maximaal toelaatbare niveaus van radioactieve besmetting van levensmiddelen en diervoeders ten gevolge van een nucleair ongeval of ander stralingsgevaar vast te stellen. Het voornaamste doel van deze verordening is de bescherming van de volksgezondheid. Daarom moet de rechtsgrondslag artikel 168 van het Verdrag betreffende de werking van de Europese Unie zijn.</p>
    </intervention>
    <intervention id="2-392-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Dit voorstel beoogt een hoog beschermingsniveau van de gezondheid van de Europese burgers te waarborgen in geval van radioactieve besmetting en tevens democratische legitimiteit te verlenen aan de goedkeuring van deze verordening. Het klopt dat de rechtsgrondslag van de verordening in overeenstemming moet worden gebracht met het nieuwe Verdrag van Lissabon, zodat het Europees Parlement een rol kan spelen in de besluitvorming over een verordening die gevolgen kan hebben voor de volksgezondheid. Dit voorstel behelst hoofdzakelijk een codificatie van de ongewijzigde bepalingen van drie verordeningen die tussen 1987 en 1990 zijn goedgekeurd tot vaststelling van de toelaatbare niveaus van radioactieve besmetting bij stralingsgevaar.</p>
    </intervention>
    <intervention id="2-393-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Iedereen heeft recht op een gezonde voeding. Dat is een onwrikbaar recht, het is de voorwaarde sine qua non om de levenskwaliteit te bereiken waarnaar we allemaal streven en die vervat is in het Verdrag van Lissabon.</p>
      <p sl="pt">Na de ramp in Tsjernobyl (1986) was er meer aandacht voor het probleem van de radioactieve besmetting van het milieu. Zo zijn tussen 1987 en 1990 drie verordeningen goedgekeurd tot vaststelling van de maximaal toelaatbare niveaus van besmetting na een nucleair ongeval of bij stralingsgevaar, aangezien de gevolgen zich pas vele jaren later openbaren en vaak indirect zijn (besmetting van bossen).</p>
      <p sl="pt">Hoewel dit voorstel in wezen een codificatie van de ongewijzigde bepalingen van de bovengenoemde verordeningen behelst, heb ik voor dit verslag gestemd over het voorstel voor een verordening van de Raad (Euratom). Het gaat er immers om een hoog beschermingsniveau van de gezondheid van de Europese burgers te blijven waarborgen.</p>
    </intervention>
    <intervention id="2-394-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit voorstel behelst hoofdzakelijk een codificatie van de ongewijzigde bepalingen van drie verordeningen uit de periode 1987-1990 tot vaststelling van de toelaatbare niveaus van radioactieve besmetting bij stralingsgevaar. De invoeging van een nieuwe overweging, waarin de motivering wordt geboden op een bestaand artikel, waarin de Raad zich een uitvoerende bevoegdheid had voorbehouden, houdt evenwel een inhoudelijke wijziging in die het gebruik van de herschikkingsmethode rechtvaardigt.</p>
      <p sl="pt">Inhoudelijk voorziet de verordening in een tweetrapsinterventiemechanisme voor het geval van stralingsgevaar of een nucleair ongeval, zoals voorgesteld door de Commissie:</p>
      <p sl="pt">een onmiddellijk door de Commissie vast te stellen ad hoc-verordening, waarbij in een specifiek geval, binnen een specifiek gebied en gedurende een beperkte periode de in Bijlagen I en III van het ontwerp genoemde maximaal toelaatbare niveaus van radioactieve besmetting van toepassing worden verklaard;</p>
      <p sl="pt">vervolgens, binnen een maand na vaststelling van die ad hoc-verordening, een voorstel van de Commissie aan de Raad tot wijzing of bekrachtiging ervan.</p>
      <p sl="pt">Uit het debat in de bevoegde commissie en uit de alternatieven die zijn voorgesteld, blijkt dat er een machtsstrijd aan de gang is tussen de Commissie en de Raad. Maar waar het in de eerste plaats om zou moeten gaan, is dat we de belangen van de burgers dienen door een betere beheersing van de situatie na een ongeval, met eerbied voor de bevoegdheden van de getroffen lidstaten. Daarom hebben wij ons bij de eindstemming onthouden.</p>
    </intervention>
    <intervention id="2-395-000" speaker_id="96949" name="Vicky FORD" is_mep="True" mode="written" nationality="United Kingdom" birth_date="21-09-1967" birth_place="Omagh" p_group="European Conservatives and Reformists Group" m_state="GB">
      <p sl="en">De leden van de ECR-Fractie steunden dit verslag, omdat we in de veronderstelling waren dat de rechtsgrondslag van deze wetgeving gewijzigd zou moeten worden van artikel 31 van het Euratom-Verdrag (EGA) naar artikel 168 van het Verdrag betreffende de werking van de Europese Unie (VWEU). In de oorspronkelijke verordening werd artikel 31 EGA (dat zich richt op de groep personen die een radioactieve besmetting kunnen oplopen) beschouwd als de meest passende rechtsgrondslag, omdat artikel 168 VWEU (dat de regels omtrent volksgezondheid vastlegt) nog niet bestond. Wanneer artikel 168 VWEU als rechtsgrondslag van deze verordening was gebruikt, dan zou dat een omschakeling betekenen van de raadplegingsprocedure naar de gewone wetgevingsprocedure, en het voorstel zou een volledig onderzoek van het Europees Parlement vereisen en, nog belangrijker, een volledige effectbeoordeling inclusief raadpleging van voedselproducenten en consumenten. Het is mogelijk dat enkele aspecten van het door het Parlement aangenomen verslag niet door de leden van de ECR-Fractie worden gesteund, maar toch geloven wij dat de rechtsgrondslag van de verordening gewijzigd dient te worden om het Europees Parlement volledig te betrekken in het wetgevingsproces en daarnaast, dat er een volledige effectbeoordeling bij hoort. De ECR-Fractie heeft daarom voor dit verslag gestemd.</p>
    </intervention>
    <intervention id="2-396-000" speaker_id="28379" name="Adam GIEREK" is_mep="True" mode="written" nationality="Poland" birth_date="17-04-1938" birth_place="Zwartberg" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">De regelgeving die vandaag is voorbereid, is van enorm economisch belang voor de Europese Unie en haar gemeenschappelijke markt. Het voorbeeld van het ongeval in Tsjernobyl heeft aangetoond dat een lineaire extrapolatie van stralingsgevaar leidt tot onnodige economische verliezen. In Wit-Rusland en Oekraïne leidde dit tot een ontvolking van gebieden ter grootte van sommige landen. Nu keren de Wit-Russen terug naar die gebieden, waar de radioactiviteit vergelijkbaar is met die in het centrum van Warschau, hoe ongeloofwaardig dit ook mag zijn. Tegelijkertijd willen ongeveer acht miljoen Oekraïners, de zogenaamde Tsjernobylslachtoffers, die een uitkering krijgen die sowieso te klein is om van te leven, niet terugkeren, omdat ze anders deze karige vergoeding zouden verliezen. Dit is een belangrijke ervaring, waaruit de Europese Unie conclusies moet trekken.</p>
      <p sl="pl">In de voormalige Sovjet-Unie was het gemakkelijk om mensen te hervestigen en na het ongeval is dit ook vlot gebeurd. We weten echter niet hoe dit in de dichtbevolkte delen van Europa zou gebeuren. Wie zou deze taak op zich moeten nemen? Financiële vergoedingen moeten voornamelijk worden toegekend aan de landbouwers, die niet enkel hun oogst zouden verliezen, maar ook de mogelijkheid om gedurende vele jaren hun grond te bewerken. Hetzelfde geldt, zij het in mindere mate, voor de bossen. We weten het allemaal, de vervuiler betaalt, maar hoe zullen we beslissen wie verantwoordelijk is en wie zal betalen als de radioactieve fall-out uit derde landen komt? Wie zal dit op zich nemen? De Europese Unie natuurlijk. Daarom heb ik voor het verslag gestemd.</p>
    </intervention>
    <intervention id="2-397-000" speaker_id="96745" name="Catherine GRÈZE" is_mep="True" mode="written" nationality="France" birth_date="15-04-1960" birth_place="Paris" p_group="Group of the Greens/European Free Alliance" m_state="FR">
      <p sl="fr">Wat het verslag-Belet betreft, waarin in het bijzonder wordt gevraagd dat het Parlement medewetgever wordt op het gebied van bescherming van de volksgezondheid in het geval van radioactieve besmetting van levensmiddelen, kon ik niet vóór een tekst stemmen waarin de huidige door de Commissie voorgestelde doses niet krachtig worden verworpen. De maximale door de Commissie voorgestelde, en sinds 1987 van kracht zijnde besmettingsniveaus zijn veel te hoog. Uit studies blijkt dat kinderen al door lage doses ernstige cardiovasculaire en endocrine problemen krijgen. De voorgestelde maximale doses zouden een onaanvaardbare stijging van het aantal kankergevallen tot gevolg hebben. Bovendien, aangezien er geen enkele compensatieregeling bestaat voor landbouwers in geval van besmetting boven de toegestane niveaus, moet de Commissie absoluut een compensatieregeling voorstellen die overeenstemt met het beginsel 'de vervuiler betaalt'.</p>
    </intervention>
    <intervention id="2-398-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Het Parlement heeft vandaag gestemd voor een wijziging van de rechtsgrondslag van wetgeving over radioactieve besmetting van levensmiddelen. Het betreft hier een zeer belangrijke kwestie en het is daarom niet meer dan correct dat dit Parlement medebeslissingsbevoegdheden heeft.</p>
    </intervention>
    <intervention id="2-398-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik heb gestemd voor dit belangrijke document over de maximaal toelaatbare niveaus van radioactieve besmetting van levensmiddelen en van diervoeders na een nucleair ongeval of bij ander stralingsgevaar. Het is van essentieel belang om de maximaal toelaatbare niveaus voor levensmiddelen en diervoeders vast te stellen ter verzekering van een hoog niveau van bescherming van de gezondheid van de bevolking en om een herhaling van de ramp van Tsjernobyl te voorkomen, toen levensmiddelen zoals onder meer graan, groenten, bessen en paddenstoelen, diervoeders en ook de bodem besmet werden met radioactieve fall-out, die leidde tot een toename van de radioactiviteit van bosbouw- en landbouwproducten uit de besmette gebieden. Daarom moeten we een mechanisme instellen dat adequaat en doeltreffend is, teneinde de veiligheid in geval van een nucleair of stralingsongeluk te garanderen. Een hoog niveau van bescherming van de menselijke gezondheid is een van de voornaamste doelstellingen van de Europese Unie.</p>
    </intervention>
    <intervention id="2-399-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Radioactieve besmetting is gevaarlijk voor de menselijke gezondheid, en als parlementsleden moeten we alles doen om aan de consumenten veilige en gezonde levensmiddelen te garanderen. Daarom moeten we erop voorbereid zijn om in geval van gevaar snel en doeltreffend te reageren, en moeten we voortdurend de wetsvoorschriften vernieuwen en aanpassen aan de huidige stand van zaken en de technologische vooruitgang. Procedures moeten worden vereenvoudigd en bevoegdheden moeten worden overgedragen aan de lidstaten, die doeltreffend kunnen reageren in zulke situaties. In dit geval is de vaststelling van de maximaal toelaatbare niveaus van radioactieve besmetting van uitzonderlijk belang voor de maatschappelijke veiligheid en het milieu.</p>
    </intervention>
    <intervention id="2-399-002" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">In het geval van een nucleair ongeval of ander stralingsgevaar moet op een juiste manier worden gehandeld. Preventie en hulp voor de slachtoffers zijn van groot belang! Schadevergoedingen voor boeren zijn van essentieel belang om producenten van agrarische producten die buiten hun schuld schade lijden, te helpen. Ook boeren in een lidstaat die door besmetting vanwege een dergelijk ongeval in een andere lidstaat zijn getroffen, moeten schadeloos worden gesteld. Boeren mogen door de gevolgen van nucleaire ongevallen niet ook nog eens in hun bestaan worden bedreigd. Ik steun het verslag van de heer Belet, omdat de bescherming van boeren tegen door externe derden veroorzaakte schade gegarandeerd moet worden.</p>
    </intervention>
    <intervention id="2-400-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Dit verslag en de milieurampen die het beweert te beheersen herinneren ons eraan hoe dringend wij kernenergie moeten afzweren. Maar van dat laatste is in dit verslag geen sprake. Dat is een van de wijzen waarin dit verslag tekortschiet. Het zou de moeite waard zijn geweest het amendement aan te nemen. Daarnaast wil dit verslag de Commissie alle noodzakelijke bevoegdheden geven om de veiligheidsmaatregelen in te voeren die nodig zijn in geval van een nucleaire ramp. Daardoor zou het vermogen van de leiders van de lidstaten om op te treden optioneel geworden, ook al zijn zij door het volk gekozen. Het is ondenkbaar dat bevoegdheden op deze manier aan de onverantwoordelijke Commissie worden gedelegeerd, vooral waar het de volksgezondheid betreft. Ik stem tegen het verslag.</p>
    </intervention>
    <intervention id="2-400-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">In de voorgestelde verordening wordt de procedure vastgelegd voor het bepalen van de maximaal toelaatbare niveaus van radioactieve besmetting van levensmiddelen en diervoerders die in de handel mogen worden gebracht na een nucleair ongeval of ander stralingsgevaar dat een significante radioactieve besmetting van levensmiddelen of diervoeders tot gevolg heeft of kan hebben. Ik ben van mening dat we alert moeten zijn en dat we voorbereid moeten zijn op een eventuele noodsituatie in Europa. Elke poging om de geldende verordeningen sneller en vlotter uit te voeren is een meerwaarde voor het hele grondgebied van de Europese Unie.</p>
    </intervention>
    <intervention id="2-401-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Radioactieve besmetting kan bij sommige voedingsmiddelen jarenlang doorwerken. Dat is een probleem, indien door straling besmette voedingsmiddelen uit gebieden die eeuwenlang zijn blootgesteld aan radioactieve besmetting, zoals bosvruchten, niet alleen ter plaatse worden geconsumeerd, maar ook in niet-besmette gebieden worden verkocht alsof er niets mee aan de hand is. Op grond van onze huidige kennis kan geen enkel stralingsniveau met absolute zekerheid als risicoloos worden bestempeld. Het onderzoek naar de oorzaak van veel nieuwe ziektevormen, zoals allergieën, staat nog in de kinderschoenen. Toch worden levensmiddelen radioactief bestraald en om de wisselwerking met de gentechniek maakt ook niemand zich zorgen. Alle vastgelegde grenswaarden zijn uiteindelijk waardeloos, indien de controle op levensmiddelen in en rondom besmette gebieden niet goed functioneert. Bij de stemming heb ik met deze overwegingen rekening gehouden.</p>
    </intervention>
    <intervention id="2-402-000" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Ik heb voor deze resolutie gestemd, omdat deze de interventieprocedure bij stralingsgevaar stroomlijnt en de rol van de Commissie versterkt. Hierbij wordt benadrukt dat de Commissie en niet de Raad bevoegd is om bij een nucleair ongeval direct beslissingen te nemen en bepalingen vast te stellen die onmiddellijk in werking treden. Er is voorzien dat de Commissie zich laat bijstaan door een groep onafhankelijke wetenschappelijke deskundigen op het gebied van de volksgezondheid en de voedselveiligheid.</p>
      <p sl="it">Bovendien moeten de wetenschappelijke gegevens ter beschikking van de Commissie gesteld worden, zodat deze de bruikbaarheid ervan kan beoordelen. De lidstaten moeten optreden om de besmettingsrisico’s te verminderen, waaronder communiceren met het publiek. Kortom, een verslag dat de burgers beschermt en een hoofdrol weglegt voor de Commissie en het Parlement.</p>
    </intervention>
    <intervention id="2-402-500" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="nl">Vandaag hebben we gestemd over de verordening betreffende de maximaal toelaatbare niveaus van radioactieve besmetting van levensmiddelen en diervoeders na een nucleair ongeval of bij stralingsgevaar. In deze verordening worden richtlijnen gegeven voor de wijze waarop moet worden gereageerd op een nucleair ongeval of ander ongeval met stralingsgevaar. Dit document is zuiver technisch van aard en gaat vooral over de beperkingen van de bevoegdheden van de Commissie, de Raad en de lidstaten, en de besmettingsniveaus zijn erin vastgelegd.</p>
      <p sl="nl">Ik zou de aandacht willen vestigen op een amendement van dit Parlement, waarin wordt voorgesteld een bepaling op te nemen over compensaties aan boeren wier land met giftige stoffen besmet is bij een nucleair ongeval of bij een ander ongeval waarbij stralingsgevaar is ontstaan.. Daar we op het ogenblik vrij ongewisse tijden doormaken en gevallen kennen waarin de economische bedrijvigheid van de mens door zijn nalatigheid tot ernstige ongevallen geleid heeft, moeten we wetten aannemen waarin we in duidelijke bepalingen vastleggen hoe er in kritieke situaties moet worden gereageerd.</p>
    </intervention>
    <intervention id="2-403-000" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="nl">Ik stem in met het ingediende voorstel voor een verordening van de Raad tot vaststelling van maximaal toelaatbare niveaus van radioactieve besmetting van levensmiddelen en diervoeders na een nucleair ongeval of ander stralingsgevaar. De bescherming van de menselijke gezondheid is een van de belangrijkste doelstellingen van de Europese Unie, en we moeten dan ook een mechanisme creëren waarmee de veiligheid in geval van een nucleair ongeval of bij ander stralingsgevaar op adequate en doeltreffende wijze kan worden gegarandeerd.</p>
      <p sl="nl">Gezien de mogelijk negatieve gevolgen voor de bevolking moeten de niveaus van radioactieve besmetting van levensmiddelen en diervoedsel ten gevolge van een nucleair ongeval aan bijzonder strikte regels gebonden worden. We moeten alle mogelijke maatregelen nemen om ervoor te zorgen dat radioactieve deeltjes die bij een nucleair ongeval in de lucht vrijkomen zo min mogelijk levensmiddelen besmetten, en dat de radioactieve impact tot een minimum beperkt wordt.</p>
      <p sl="nl">Ik stem in met het voorstel om het EU-basisprincipe voor het milieu toe te passen, namelijk 'de vervuiler betaalt', om op die manier een doeltreffend compensatiemechanisme te garanderen bij ongevallen, dat speciaal gericht is op boeren, die in dit geval de meeste schade zouden lijden.</p>
    </intervention>
    <intervention id="2-403-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Dit verslag heeft betrekking op een wetgevingsvoorstel dat hoofdzakelijk een codificatie behelst van de ongewijzigde bepalingen van drie verordeningen die in de periode 1987-1990, na de ramp in Tsjernobyl in 1986, zijn goedgekeurd. In die periode kwam er steeds meer aandacht voor het probleem van de radioactieve besmetting van het milieu. In deze verordeningen worden de toelaatbare niveaus van radioactieve besmetting bij stralingsgevaar vastgesteld. Inhoudelijk voorziet de door de Commissie voorgestelde verordening in een tweetrapsinterventiemechanisme voor het geval van stralingsgevaar of een nucleair ongeval: (a) een onmiddellijk door de Commissie vast te stellen ad hoc- verordening, waarbij in een specifiek geval, binnen een specifiek gebied en gedurende een beperkte periode de in Bijlagen I en III van het ontwerp genoemde maximaal toelaatbare niveaus van radioactieve besmetting van toepassing worden verklaard; en (b) vervolgens, binnen een maand na vaststelling van die ad hoc-verordening, een voorstel van de Commissie aan de Raad tot wijziging of bekrachtiging ervan. Ik stem voor dit verslag, omdat ik van mening ben dat de door het Europees Parlement voorgestelde wijzigingen positief zijn en de tekst in een logisch en actueel kader plaatsen. Aangezien de voornaamste doelstelling van de verordening de bescherming van de volksgezondheid is, ben ik van mening dat de rechtsgrondslag artikel 168 van het Verdrag betreffende de werking van de Europese Unie moet zijn.</p>
    </intervention>
    <intervention id="2-404-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">De radioactieve besmetting van voedsel is een ernstige bedreiging voor de Europese volksgezondheid en daarom is het belangrijk dat dit het uitgangspunt is voor de wetgeving, waarbij het Europees Parlement medewetgever is. Zoals het voorstel nu is, is het echter niet toereikend om de Europese burgers, en met name kinderen, te beschermen tegen radioactieve besmetting door levensmiddelen. De maximaal toelaatbare niveaus van radioactieve besmetting die worden voorgesteld zijn veel te hoog volgens de analyse van deskundigen – sommige zijn zelfs hoger dan de niveaus die golden ten tijde van de Tsjernobyl-ramp.</p>
      <p sl="en">De voorgestelde niveaus impliceren dat burgers worden blootgesteld aan straling op niveaus hoger dan de maximale grenzen die in bestaande EU wetgeving zijn opgenomen als veiligheidsnormen voor de bescherming tegen ioniserende straling. Dit zou de Europese burgers, met name de meest kwetsbare bevolkingsgroepen en kinderen, aan een onnodig risico op besmetting en kanker blootstellen. Het is volkomen onacceptabel dat deze herziening van de wetgeving niet in staat is om te garanderen dat de Europese burgers volledig beschermd zijn tegen radioactief besmet voedsel.</p>
    </intervention>
    <intervention id="2-405-500" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik heb voor deze resolutie gestemd, omdat die een fundamenteel probleem over het voetlicht brengt dat op geen enkel moment onderschat mag worden. Steeds meer landen doen een beroep op nucleaire technologie, voor civiel gebruik, maar helaas ook voor militaire doeleinden. Dit is inmiddels een wereldwijde realiteit die zich ook voordoet in gebieden die politiek gezien bijzonder instabiel zijn. Bij crises of ongevallen mag de Europese Unie het zich niet veroorloven niet voorbereid te zijn op de crisisbeheersing. Er moet onmiddellijk, efficiënt en op basis van een perfecte coördinatie tussen lidstaten gereageerd worden. De radioactieve neerslag die volgt op een dergelijke gebeurtenis leidt vervolgens tot de besmetting van levensmiddelen en diervoeders die, indien ze in de voedselketen terechtkomen, onschatbare schade kunnen veroorzaken en hele gebieden voor tientallen jaren kunnen besmetten. De Europese burgers moeten rustig kunnen slapen, wetende dat ze in een noodgeval, waarvan we allemaal hopen dat we er nooit mee te maken krijgen, niet aan hun lot worden overgelaten. Gestroomlijnde procedures met duidelijke rollen en verantwoordelijkheden voor iedereen: dat zijn de bases om de belangen van de burgers echt te behartigen.</p>
    </intervention>
    <intervention id="2-406-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Wij staan positief tegenover het verslag over het voorstel voor een verordening tot vaststelling van maximaal toelaatbare niveaus van radioactieve besmetting van levensmiddelen, omdat de interventieprocedures bij stralingsgevaar hiermee gestroomlijnd worden en de rol van de Commissie versterkt wordt en de Commissie bij nucleaire ongevallen beslissingsbevoegdheden krijgt.</p>
      <p sl="it">Ook worden de maximumniveaus voor radioactiviteit in levensmiddelen vastgelegd, zowel voor mensen als dieren. Bij de stemming is er, wederom met onze steun, een mondeling amendement goedgekeurd, dat voorziet in schadeloosstelling van boeren die schade hebben geleden omdat hun producten besmet zijn en zij ze daarom niet hebben kunnen verkopen.</p>
    </intervention>
    <intervention id="2-406-500" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Nucleaire ongevallen kunnen overal plaatsvinden waar radioactieve materialen worden gebruikt, opgeslagen of getransporteerd, en dus niet enkel in kerncentrales, maar ook in ziekenhuizen, universiteiten, onderzoekslaboratoria, bedrijven, op wegen, spoorwegen, in havens en op scheepswerven.</p>
      <p sl="pl">De rapporteur merkt terecht op dat de effecten van radioactieve stoffen vele jaren lang merkbaar kunnen zijn, en dat het hoofddoel steeds de bescherming van het leven en de menselijke gezondheid moet zijn. Momenteel worden steeds meer levensmiddelen aan bestraling onderworpen om hun gebruiksduur te verlengen. Hier moet erop worden gewezen dat bestraling vitamines vernietigt: tot 90 procent van de vitamine A in kip, 86 procent van de vitamine B in haver en 70 procent van de vitamine C in vruchtensappen. De gebruiksduur van levensmiddelen wordt dus verlengd ten koste van hun voedingswaarde. Onderzoek wijst bovendien uit dat bestraling wel bacteriën doodt, maar geen virussen, en dat ze geen vuil of toxines verwijdert, die in vlees kunnen terechtkomen in niet-steriele en onhygiënische slachthuizen en vleesverwerkingsbedrijven.</p>
      <p sl="pl">Bestraling leidt ook tot massaal, duur en nutteloos transport van levensmiddelen, in het bijzonder door grote concerns. Levensmiddelen die lokaal worden geproduceerd en geconsumeerd, hoeven niet te worden bestraald. Ik ben ervan overtuigd dat de lidstaten volgens de aanbeveling van de rapporteur hun controlesystemen voor levensmiddelen en diervoeders met betrekking tot de maximaal toelaatbare niveaus van radioactieve besmetting moeten behouden en deze voortdurend moeten verbeteren en herzien.</p>
    </intervention>
  </section>
  <section id="creitem23" title="10. Rectificaties stemgedrag/voorgenomen stemgedrag: zie notulen"/>
  <section id="creitem24" title="11. Goedkeuring van de notulen van de vorige vergadering: zie notulen"/>
  <section id="creitem25" title="12. Goedkeuring van Verdragswijzigingen (debat)">
    <intervention id="2-412-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Aan de orde is de verklaring van de Commissie over de goedkeuring van Verdragswijzigingen.</p>
      <p sl="nl">Ik wil u erop wijzen dat er tijdens dit debat geen gelegenheid is voor het stellen van vragen. Wij zijn ons er echter allemaal terdege van bewust dat dit een buitengewoon belangrijk debat is, en we hechten er dan ook veel waarde aan.</p>
    </intervention>
    <intervention id="2-413-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="fr">Mijnheer de Voorzitter, dames en heren, de Europese Commissie heeft vandaag een gunstig advies uitgebracht over het in december door de Europese Raad genomen besluit om over te gaan tot een beperkte wijziging van artikel 136 van het Verdrag betreffende de werking van de Europese Unie.</p>
      <p sl="fr">De doelstelling is, zoals u weet, de lidstaten die de euro als munt hebben in staat te stellen een permanent mechanisme in te stellen om de financiële stabiliteit van de eurozone in haar geheel te waarborgen. Dit Europees stabiliteitsmechanisme zal in 2013 in de plaats komen van de huidige tijdelijke stabiliteitsinstrumenten, namelijk de Europese Faciliteit voor financiële stabiliteit en het Europees Financieel Stabilisatiemechanisme, waarvan wij allemaal het nut inzien.</p>
      <p sl="fr">Dit besluit is van essentieel belang voor de bevestiging van onze vastberadenheid om onze gemeenschappelijke munt te beschermen en financiële stabiliteit te garanderen wanneer we worden geconfronteerd met economische onevenwichtigheden in bepaalde lidstaten. Het gaat hier om een voor de completering van het Verdragskader noodzakelijk mechanisme.</p>
      <p sl="fr">Dit gezegd zijnde, en zoals ikzelf tijdens de laatste Europese Raad heb onderstreept, moet ieder initiatief – ook op het gebied van het concurrentievermogen en de convergentie van de Europese economie, en let wel: ik zeg concurrentievermogen en convergentie omdat het óók gaat om de convergentie van onze economieën – zowel het Verdrag als de voor de Unie en haar instellingen vastgelegde beginselen en regels respecteren.</p>
      <p sl="fr">De Commissie zal dus alle nodige initiatieven, van wetgevende of andere aard, nemen om de samenhang te verzekeren tussen het toekomstige stabiliteitsmechanisme en het economisch bestuur dat de Unie binnen de eurozone uitoefent.</p>
      <p sl="fr">De eerbiediging van het Verdrag is natuurlijk bijzonder belangrijk en ik ben gerustgesteld dat de Europese Raad van 4 februari dit uitdrukkelijk heeft erkend. Bij de totstandbrenging van de mechanismen voor de bevordering van het concurrentievermogen en de convergentie van de Europese economie – die niet alleen van toepassing zijn op de zeventien huidige eurolanden, maar op alle 27 lidstaten – zullen de Verdragen, dat wil zeggen de bevoegdheden van de Unie en haar instellingen en met name die van het Parlement en de Commissie, worden geëerbiedigd. Dit wordt uitdrukkelijk aangegeven in het zojuist door de Commissie uitgebrachte advies.</p>
      <p sl="fr">De kwestie die wij vandaag bespreken, is van algemeen Europees belang. Het is evident dat de bescherming van de euro niet alleen in het belang is van de lidstaten die de euro als munt hebben. Daarom kunnen de niet tot de eurozone behorende lidstaten desgewenst worden betrokken bij de werkzaamheden tot instelling van het permanent mechanisme. Ook zullen zij zo nodig kunnen besluiten deel te nemen aan de activiteiten die zullen worden ondernomen in het kader van dit toekomstige mechanisme, zoals een aantal van deze lidstaten al heeft gedaan in de context van de huidige tijdelijke mechanismen.</p>
      <p sl="fr">Wij hebben het vandaag ook over ons mondiale antwoord op de crisis, met de instelling van het toekomstige Europees stabiliteitsmechanisme als een van de belangrijkste elementen. We moeten op dit punt snel substantiële vooruitgang boeken.</p>
      <p sl="fr">Spoed betekent echter niet dat we overhaast te werk gaan en zeker niet dat wij geen tijd nemen voor gemeenschappelijke overpeinzingen. De beslissingen die we de komende weken zullen nemen om lessen te trekken uit de crisis zijn van essentieel belang voor onze gemeenschappelijke toekomst. Wij moeten dus bijzonder duidelijk zijn over de koers die we willen volgen.</p>
      <p sl="fr">Wij zijn het er allemaal over eens dat we op de trein van de hervormingen moeten stappen om de financiële stabiliteit te behouden, het concurrentievermogen en de convergentie van onze economieën te bevorderen en het hele potentieel van een duurzame en werkgelegenheidsbevorderende groei te benutten.</p>
      <p sl="fr">De vraag is nu over welke rails we deze trein zullen laten rijden en ik denk dat de Europese trein het beste zal rijden over communautaire rails. De manier waarop wij het Europees stabiliteitsmechanisme gaan introduceren, zal een grote bijdrage leveren aan de beantwoording van deze vraag.</p>
      <p sl="fr">De Commissie is van mening dat is voldaan aan de voorwaarden om van de vereenvoudigde wijzigingsprocedure van artikel 48, lid 6 van het Verdrag betreffende de Europese Unie gebruik te maken.</p>
      <p sl="fr">Ik weet dat sommigen van u vraagtekens zetten bij het grotendeels intergouvernementele karakter van dit permanent mechanisme. Ook wíj hadden liever sneller vooruitgang geboekt, een vooruitgang die beter verankerd was in het systeem van de Unie. We moeten echter erkennen dat deze nieuwe stap de huidige bevoegdheden van de Unie en haar instellingen niet beperkt. Onze collectieve capaciteit om bepaalde, niet uitdrukkelijk in het Verdrag voorziene uitdagingen aan te nemen, wordt erdoor vergroot.</p>
      <p sl="fr">Ik wil hier de aandacht vestigen op een aantal essentiële punten die in het advies van de Commissie worden benadrukt. Ik denk dat deze ons zullen helpen ons te richten op een Unie met meer solidariteit, verantwoordelijkheid, eenheid en kracht.</p>
      <p sl="fr">Het eerste aspect is solidariteit. We hebben het hier over een fundamentele waarde van de Europese Unie en ik wil op dit punt uiterst precies zijn. Gedurende de discussies over het voorstel voor een beperkte wijziging van het Verdrag heeft de Commissie eraan herinnerd dat deze wijziging geen afbreuk mag doen aan de solidariteitsmechanismen waarin artikel 122 van het Verdrag betreffende de werking van de Europese Unie voorziet ingeval van moeilijkheden of een ernstige dreiging van grote moeilijkheden in een lidstaat. In tegenstelling tot hetgeen sommigen denken, wordt artikel 122 derhalve niet gewijzigd.</p>
      <p sl="fr">Solidariteit in de Unie rijmt ook met verantwoordelijkheid. Er kan in Europa geen solidariteit zijn zonder verantwoordelijkheid en andersom kan er geen verantwoordelijkheid zijn zonder solidariteit. Dit geldt met name voor financiële solidariteit en verantwoordelijkheid en is de geest van de tijdelijke stabiliteitsmechanismen. Het zal ook de geest zijn van het permanent mechanisme met zijn bijzonder strenge voorwaarden. Voor alle duidelijkheid: de lidstaten moeten allemaal een verantwoordelijk financieel beleid voeren.</p>
      <p sl="fr">Ook meer coördinatie en een beter toezicht zullen de solidariteit en verantwoordelijkheid binnen de Europese Unie bevorderen. Deze essentiële les hebben wij getrokken uit de crisis. Economisch bestuur door de Unie binnen de eurozone zal zo de basis vormen waarop het toekomstige stabiliteitsmechanisme noodzakelijkerwijs zal moeten stoelen.</p>
      <p sl="fr">We moeten het Europees economisch bestuur versterken, dat wil zeggen uitbreiden en verdiepen teneinde de stabiliteit van de eurozone in het bijzonder en die van de Europese Unie in haar geheel te garanderen. Het economisch bestuur moet worden uitgebreid tot niet alleen het begrotingsbeleid maar ook het economisch beleid en de structurele hervormingen. Het door ons overeengekomen Europees semester heeft juist dit ten doel.</p>
      <p sl="fr">Met de presentatie van de jaarlijkse groeianalyse van de Commissie is dit proces gelanceerd. In dit document wordt duidelijk gezegd en aangetoond dat het huidige beleid niet volstaat. Wij moeten meer doen om de huidige uitdagingen te kunnen aanpakken. We moeten meer sámen doen en niet verdeeld zijn. We moeten meer doen om niet nieuwe verschillen, maar grotere convergentie te creëren.</p>
      <p sl="fr">Wat de verdieping van het economisch bestuur betreft, dit is het doel van het door de Commissie gepresenteerde pakket van zes voorstellen. Ik weet dat wij hierbij kunnen rekenen op de krachtige steun van het Parlement, waarvoor ik u wil bedanken. U kunt erop rekenen dat de Commissie dit proces tot aan de voltooiing ervan zal steunen en vergemakkelijken om onze ambities te kunnen verwezenlijken.</p>
      <p sl="fr">Het toekomstige Europees stabiliteitsmechanisme zal dus precies kaderen in dit hervormingspakket, net zoals, in de nabijere toekomst, de versterking van de Europese Faciliteit voor financiële stabiliteit zal doen. Ik ben ervan overtuigd dat onze aanpak de juiste is en dat iedereen hierbij zijn of haar rol moet spelen. De Commissie zal haar rol ten volle vervullen en is met name voornemens actief deel te nemen aan de werkzaamheden tot instelling van het toekomstige Europees stabiliteitsmechanisme.</p>
      <p sl="fr">Alleen een juiste aanpak is echter niet voldoende; we moeten deze ook echt in praktijk brengen. Ik denk dat we erin zullen slagen onze aanpak uit te voeren als we allemaal een aantal simpele en duidelijke gedragsregels respecteren. Ik denk hierbij aan de democratische legitimiteit die gebaseerd is op strenge controle door het Europees Parlement. Ook denk ik aan de kracht die wij ontlenen aan permanente instellingen, die transparant te werk gaan en gemeenschappelijk zijn voor alle 27 lidstaten, waardoor ook de samenhang van de hele Unie wordt gegarandeerd.</p>
      <p sl="fr">Ik denk tevens aan het beginsel van gelijkheid van de lidstaten in het Verdrag en dat van loyale samenwerking, op grond waarvan de door de lidstaten vastgestelde maatregelen de efficiëntie van de samenwerking op EU-niveau niet mogen beïnvloeden, aantasten of schaden.</p>
      <p sl="fr">Wij moeten erop toezien dat geen enkele wagon zich loskoppelt, want dan zou de hele trein ontsporen. We moeten meer investeren in het vertrouwen tussen de lidstaten onderling en tussen de lidstaten en de Europese instellingen.</p>
      <p sl="fr">Wij zijn een Unie en moeten handelen als een Unie om uit de crisis te geraken en solide funderingen te leggen voor een concurrerender, welvarender, stabieler en inclusiever Europa. Dit moet de geest zijn van ons optreden, en in deze geest is de Commissie te werk gegaan en zal zij ook te werk blijven gaan. Ik denk te mogen zeggen dat wij hierbij kunnen rekenen op uw steun.</p>
    </intervention>
    <intervention id="2-414-000" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">namens de PPE-Fractie. – Mijnheer de Voorzitter, mijnheer Barroso, dames en heren, we zijn ons terdege bewust van het feit dat we een Verdragsbepaling nodig hebben om rechtszekerheid te garanderen. In mijn land staat dat in de grondwet, en daarom bespreken we de noodzaak van een Verdragswijziging, zodat we de stabiliteit van de euro werkelijk op de lange termijn kunnen garanderen.</p>
      <p sl="de">We kunnen ons allerlei andere oplossingen voorstellen om het Verdrag ingrijpender te wijzigen, om dit volledig te integreren in het beleid van de Gemeenschap. Een andere mogelijkheid zou zijn dit in hetzelfde artikel te regelen, maar op een andere plek en met andere formuleringen. Aan de andere kant zijn we ons natuurlijk bewust van het gevaar dat dan de vereenvoudigde procedure niet meer kan worden gevolgd, dat dit tot referenda zou leiden, en we de nodige besluiten daardoor niet op tijd zouden kunnen nemen. Dat zou tot problemen op de financiële markten leiden.</p>
      <p sl="de">We moeten er echter ook op wijzen dat de monetaire Unie een bevoegdheid van de Gemeenschap is. Daaraan mag niet worden getornd, noch met het stabiliteitsmechanisme, noch met het pact voor concurrentievermogen!</p>
      <p sl="de">Het Verdrag vertoont bepaalde gebreken die om de bekende redenen helaas alleen maar intergouvernementeel kunnen worden opgevangen. Het komt echter ook voor dat sommige lidstaten – bijvoorbeeld in het kader van de nauwere samenwerking – samen afspraken maken over regels, maar gebruik maken van de instellingen van de Europese Unie voor de invulling daarvan. Dat zou in dit verband mogelijk moeten zijn. Daarbij gaat het met name om de Commissie. Het zou verkeerd zijn om parallel lopende structuren op te bouwen en dan vervolgens al verder uit elkaar te groeien, waardoor uiteindelijk de hele gemeenschap uit elkaar valt. Dat moeten we in ieder geval verhinderen. Wanneer we in deze weken niet juist en verantwoord reageren zou dat volgens mij tot een splijting kunnen leiden.</p>
      <p sl="de">Daarbij moet ook duidelijk zijn dat de communautaire methode en de intergouvernementele methode niet op het zelfde niveau staan. De intergouvernementele methode is nu eenmaal een hulpmiddel, wanneer de communautaire methode vanwege bepalingen in het Verdrag niet kan worden gebruikt. Daarom moeten we dit op zo'n manier oplossen dat het resultaat na een eventuele Verdragswijziging zonder grote problemen kan worden overgenomen in het communautair beleid, zoals we dat bij Schengen hebben gedaan, en ik kan uit het verleden nog veel andere voorbeelden noemen.</p>
      <p sl="de">Dat betekent dat er een radicale oplossing moet komen, die echter tegelijkertijd heldere juridische structuren creëert. De landen die nu niet meedoen, moeten de zekerheid hebben dat ze later kunnen worden opgenomen mits ze aan de voorwaarden voldoen. Ook moet worden gegarandeerd dat grote en kleine landen gelijke rechten hebben, ook al omdat we weten dat de communautaire structuren niet alleen de cohesie op de lange termijn garanderen maar ook de besluitvorming vereenvoudigen. Bij het pact voor concurrentievermogen zullen we nog wel merken hoe omslachtig de intergouvernementele aanpak hiervoor zal zijn.</p>
      <p sl="de">Ik zou drie onderwerpen willen noemen. Het eerste is het stabiliteits- en groeipact, waar we naast de normale wetgeving nu ook de communautaire methode hebben. Het tweede is deze Verdragswijziging, en daar bestaat het gevaar dat de Unie uiteenvalt. Het derde is het pact voor concurrentievermogen, waar we nog heel wat discussies aan moeten wijden. We willen laten zien dat wij als Parlement onze verantwoordelijkheid dragen, en dat geldt ook voor onze fractie. We weten hoe belangrijk 24 maart is, en ook de maandag daarna. Ik denk niet dat we een perfecte oplossing nastreven, maar als wij onze verantwoordelijkheid dragen moeten de andere instellingen dat ook doen, en met name de Raad.</p>
      <p sl="de">Wij vinden dat we de intergouvernementele aanpak als overgangsoplossing moeten aanvaarden. Dit brengt bevoegdheden voor de instellingen met zich mee, met name voor de Commissie. De Raad moet in de komende dagen dus beschikbaar zijn voor gesprekken. Dat betekent dat wij bereid zijn om dit te bespreken en op die manier de irritatie binnen het Parlement weg te nemen. Sommige kleine landen en landen buiten de eurozone hebben het gevoel dat ze benadeeld worden, omdat het pact voor concurrentievermogen nu eenmaal op deze manier gelanceerd is. Dat maakt het allemaal niet makkelijker. Ik zou er graag toe willen bijdragen om een meerderheid voor dit plan tot stand te brengen, en wel binnen de daarvoor geldende termijn. Ik hoop dat de Raad ons tijdens de gesprekken de mogelijkheid biedt om deze meerderheid tot stand te brengen.</p>
    </intervention>
    <intervention id="2-415-000" speaker_id="96892" name="Roberto GUALTIERI" is_mep="True" mode="spoken" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">namens de S&amp;D-Fractie. – Mijnheer de Voorzitter, dames en heren, dit is een cruciaal moment voor de toekomst van de Europese Unie. Na meerdere, door ons veroorzaakte vertragingen is het nu voor iedereen duidelijk geworden dat Europa echt economisch bestuur nodig heeft, dat vooral voor de eurolanden strikt moet zijn.</p>
      <p sl="it">We verwelkomen dus de oprichting van een permanent stabiliteitsmechanisme, dat we zien als een belangrijke schakel in de opzet van echt economisch bestuur van Europa. Wel hebben we nog steeds juridische en politieke twijfels over de gekozen procedure, die volgens ons riskant is en die de instrumenten waarin het Verdrag voorziet niet ten volle benut. Ik ben erg blij dat u die twijfels deelt.</p>
      <p sl="it">Maar wat wij op dit moment belangrijker vinden is iets anders: hoe zal dit nieuwe mechanisme concreet functioneren? Zal het het economisch bestuur van de Europese Unie helpen versterken of zal het een stap zijn in de richting van een nieuw (en onvermijdelijk discretionair) ‘intergouvernementalisme’, in de richting waarin ook de ongelukkige formulering van het Frans-Duitse concurrentiepact is gegaan? Kortom, welke koers gaan we varen? En wie staat er aan het roer?</p>
      <p sl="it">Aan de ene kant wordt in de voorgestelde wijziging van artikel 136 inderdaad een intergouvernementeel mechanisme beschreven dat niet is verbonden aan de Unie en haar instellingen, maar aan de andere kant lezen we in het advies van de Commissie dat dit mechanisme noodzakelijkerwijs zal moeten steunen op het economisch bestuur dat door de Unie wordt gevoerd, en dat de Commissie alles in het werk zal stellen om de samenhang tussen het stabiliteitsmechanisme en dat economisch bestuur te garanderen.</p>
      <p sl="it">We waarderen de bedoeling die erachter zit maar aangezien er van dit alles in het voorstel tot wijziging van artikel 136 niets is terug te vinden, zijn we van mening dat dit het moment is om duidelijk aan te geven hoe dit mechanisme zal werken. Welke procedure zal worden gevolgd voor de instelling van dit mechanisme? Welke rol zal de Commissie spelen in het beheer van dit mechanisme en bij de vaststelling van de voorwaarden voor de toepassing ervan? Wat zal de samenstelling van het secretariaat zijn? Wat denkt de Raad van hetgeen voorzitter Barroso zojuist heeft verklaard over de geldigheid van de huidige buitengewone solidariteitsmechanismen? Zal het Europees Parlement een rol spelen?</p>
      <p sl="it">Ik ben van mening dat alleen een herformulering van de wijziging van artikel 136, of eventueel een duidelijke verklaring van de Europese Raad over deze punten, het Europees Parlement in staat zal stellen een advies te geven binnen het door de Raad gewenste tijdskader.</p>
      <a text="(De spreker verklaart zich bereid een &quot;blauwe kaart&quot;-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="2-416-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">Mijnheer de Voorzitter, ik zou de heer Gualtieri willen vragen of hij wel beseft dat intergouvernementele samenwerking voor de volkeren van Europa en de werklozen in Europa een veel betere weg is dan de Europese superstaat die hij lijkt te bepleiten? Is dat wel tot hem doorgedrongen?</p>
    </intervention>
    <intervention id="2-417-000" speaker_id="96892" name="Roberto GUALTIERI" is_mep="True" mode="spoken" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Mijnheer de Voorzitter, dames en heren, ik ben voorstander van respect voor de Europese Unie en haar bevoegdheden zoals die in de Verdragen zijn vastgelegd, wat naar mijn mening ook de beste manier is om ons van onze taken als rechtstreekse vertegenwoordigers van de burgers van de Europese Unie te kwijten.</p>
    </intervention>
    <intervention id="2-418-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="fr">namens de ALDE-Fractie . – Mijnheer de Voorzitter, ik denk dat wij tevreden kunnen zijn met de verklaringen van de heer Barroso over de Verdragswijziging. Het is nu natuurlijk aan ons om ons standpunt te bepalen, hetgeen vóór 24 maart moet gebeuren omdat er op die datum een belangrijke Raad zal worden gehouden. Zal een vereenvoudigde procedure een meerderheid weten te behalen? We zullen zien. Ik denk dat er nog aan een aantal voorwaarden moet worden voldaan.</p>
      <p sl="fr">De eerste voorwaarde is dat wij moeten proberen ervoor te zorgen dat het mechanisme zoveel mogelijk wordt beheerd door de Commissie. Hiervoor heb ik enkele goede argumenten. U zult zeker hebben bemerkt dat het door de Commissie beheerd Europees Financieel Stabilisatiemechanisme (EFSM) op 6 januari vijf miljard obligaties heeft uitgegeven, voor vijf jaar. De intergouvernementele Europese Faciliteit voor financiële stabiliteit heeft op 25 januari hetzelfde gedaan, ook voor vijf miljard en vijf jaar.</p>
      <p sl="fr">De door de Commissie beheerde obligaties zijn uitgegeven tegen 2,5 procent, de door het intergouvernementele systeem beheerde obligaties tegen 2,89 procent. Dit betekent dat het in het kader van de communautaire methode beheerd EFSM uitgiften doet tegen lagere rentepercentages dan het intergouvernementele systeem. Ik wijs hierop omdat het belangrijk is te laten zien dat de communautaire methode aanzienlijk betere resultaten bereikt dan het intergouvernementele systeem.</p>
      <p sl="fr">Ten tweede denk ik dat wij ons ook moeten afvragen of de wijziging van artikel 136 niet kan worden aangegrepen om het momenteel ter tafel liggende pakket voor economisch bestuur te versterken. Mevrouw Wortmann-Kool en andere rapporteurs hebben zes voorstellen ingediend. Deze behoeven echter nog het groene licht van de Raad voordat de Commissie de procedures kan opstarten. Dit probleem kan ook worden opgelost door middel van artikel 136. We zouden kunnen zeggen dat als we ons beroepen op artikel 136 – dat wil zeggen op het permanent crisismechanisme –, de Commissie deze procedure automatisch zal kunnen opstarten en de Raad dit niet zal kunnen blokkeren met een omgekeerde gekwalificeerde meerderheid. Een aspect van de sancties is dus echt het automatisme. Dit is een tweede opmerking die we wellicht moeten meenemen in ons standpunt, zoals ik ook heb gezegd tegen de heer Brok en de heer Gualtieri, de twee rapporteurs voor onze commissie.</p>
      <p sl="fr">Derde en laatste opmerking. Mijnheer Brok en mijnheer Gualtieri, als rapporteurs moet u proberen verklaringen en verzekeringen te verkrijgen van de Raad, niet over het huidige pakket, maar over al hetgeen de afgelopen dagen is aangekondigd: het pact voor concurrentievermogen, de intergouvernementele methode, het grote aantal landen dat hiertegen is, enzovoorts. De Raad is vooralsnog echt verdeeld over deze kwestie. Ik denk dat wij de verzekering moeten krijgen van de Raad dat de communautaire methode ook in dit tweede pakket voor economisch bestuur zal worden gehanteerd. Waarom? Omdat de intergouvernementele methode niet werkt. Stelt u zich eens voor dat de mededingingsregels in de Europese Unie werden beheerd door de Raad! Hoe vaak zouden er boetes worden gegeven aan ondernemingen die zich niet houden aan de mededingingsregels? Een firma of particulier bedrijf zou nooit worden beboet wegens het niet naleven van de mededingingsregels in de Europese Unie. Hetzelfde geldt voor deze regels en daarom pleit ik ervoor dat beide rapporteurs proberen de verzekering te krijgen dat de communautaire methode ook in het tweede pakket economisch bestuur zal worden gehanteerd.</p>
    </intervention>
    <intervention id="2-419-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">namens de Verts/ALE-Fractie. – Mijnheer de Voorzitter, dames en heren, ik denk dat wel tamelijk duidelijk is dat het Europees Parlement begrijpt waarom de Verdragswijziging volgens de vereenvoudigde procedure verloopt. We zitten hier in een noodsituatie. Het is echter ook wel duidelijk dat het Europees Parlement het verkeerd zou vinden als de procedure die we volgen om het crisismechanisme in te voeren ertoe leidt dat er een einde komt aan de communautaire methode en het Europees Parlement buiten spel komt te staan, en de Europese Commissie ten dele ook.</p>
      <p sl="de">Ik wil nog graag toelichten waarom we zeer kritisch staan tegenover de toenemende trend van intergouvernementele samenwerking. Ik denk dat op dit moment al minder Europese burgers begrijpen wat er in welk verband eigenlijk besloten wordt. De Duitsers zijn boos op de Grieken, de Grieken zijn boos op de Duitsers, en de Ieren denken dat zij de prijs betalen voor het redden van de Duitse banken. De mensen begrijpen deze situatie niet, en dat heeft iets te maken met de Raad als 'black box' , en met het feit dat de beslissingen altijd op het laatste nippertje worden genomen.</p>
      <p sl="de">We moeten bij de besluitvorming meer transparantie aan de dag leggen, anders verliezen we al sneller het vertrouwen van de burgers, sneller dan we ons voor kunnen stellen. Als u van ons verwacht dat we ons in deze fase van de vereenvoudigde procedure discreet terugtrekken, dan moet u in de Raad en in de Commissie echter ook bereid zijn om de rol van het Parlement als vertegenwoordiger van de burgers te versterken, wat iedereen voor het in werking treden van het Verdrag van Lissabon toch beloofd had. Niet alleen u, mijnheer Barroso, heeft reclame gemaakt voor dit Verdrag en voor meer democratie in Europa, ook de regeringen in onze landen hebben dat gedaan. Nu verwacht ik boter bij de vis.</p>
      <p sl="de">Kijk eens naar wat er in Griekenland aan de hand is! Er wordt geëist dat dit land nu stranden privatiseert, om de schulden te kunnen delgen. Dat betekent toch het einde van de tot nu toe gekozen aanpak van de crisis? Er wordt alleen nog maar bezuinigd, uiteraard in hoge mate vanwege de druk uit Duitsland, en dat maakt de situatie in die landen alleen maar nog rampzaliger. Daar moeten we beslist nog eens over nadenken. Wij willen een discussie kunnen voeren over de invulling van dit crisisbeleid, van dit zogenaamd solidaire beleid. Hoe kan anders iemand in Europa nog begrip hebben voor onze aanpak van deze crisis?</p>
      <p sl="de">Ik heb nog een laatste opmerking. Ik denk dat we ons erop moeten voorbereiden dat nog meer Europese landen onze solidariteit nodig zullen hebben. De middelen die we nu hebben zijn onvoldoende. Vandaag is in Brussel besloten om de liquiditeit te verhogen. Daar zullen we het binnenkort weer over moeten hebben. We zullen het ook over euro-obligaties moeten hebben, en de heer Verhofstadt heeft al verteld waarom. We zullen echter ook moeten bespreken welk beleid we willen voeren voor de inkomsten.</p>
      <p sl="de">Het spijt me dat ik over mijn spreektijd heengegaan ben, maar eigenlijk hebben we meer tijd nodig voor dit debat, zodat we het echt kunnen afronden, en ons niet altijd defensief moeten opstellen.</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="2-420-000" speaker_id="96957" name="Ashley FOX" is_mep="True" mode="spoken" nationality="United Kingdom" birth_date="15-11-1969" birth_place="Sutton Coldfield" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mijnheer de Voorzitter, ik steun deze Verdragswijziging en mijn fractie steunt deze ook, want we willen stabiliteit zien binnen de eurozone. Ook al maakt het Verenigd Koninkrijk geen deel uit van de eurozone – en ik hoop dat het dat ook nooit gaat doen – toch hebben we een gevestigd belang in het succes van de euro. De helft van de handel van het Verenigd Koninkrijk is handel met landen in de eurozone. De City van Londen is de financiële hoofdstad van Europa. Het Verenigd Koninkrijk wenst de eurozone dus alle goeds toe, en we hopen dat het voorgestelde stabiliteitsmechanisme op de korte tot middellange termijn steun zal bieden.</p>
      <p sl="en">Ik hoop dat dit Parlement verantwoordelijk zal handelen en de door de Raad voorgestelde wijziging zal goedkeuren. Op de lange termijn is echter een drastischere wijziging noodzakelijk, als de euro wil overleven en gedijen. Mijnheer Barroso, u kunt zo veel toezicht en bewaking hebben als u wilt, zo veel economisch bestuur als u wilt, maar als landen zoals Griekenland en Ierland en Portugal in de eurozone willen blijven, moeten ze veel concurrerender worden, net zo concurrerend als Duitsland, en dat is waarop uw Commissie haar inspanningen zou moeten richten.</p>
    </intervention>
    <intervention id="2-421-000" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie. – Mijnheer de Voorzitter, dames en heren, het Verdrag van Lissabon bestaat nog niet lang. Toch wil men het nu al voor de tweede keer binnen een paar maanden wijzigen, zogezegd omdat het dringend is, en daarom wil men de Verdragswijziging niet doorvoeren volgens het democratisch proces dat daarvoor in het Verdrag van Lissabon is voorzien. Men wil een spoedprocedure volgen voor de besluitvorming.</p>
      <p sl="de">We hebben meegemaakt dat de reddingsplannen voor de banken, die miljarden hebben gekost, eigenlijk met een spoedprocedure langs de parlementen heen zijn geloodst. Nu staat de Europese Raad weer onder tijdsdruk, en sommige regeringsleiders willen ook deze Verdragswijziging er met de spoedprocedure door krijgen, een schijnbaar beproefde methode. De Confederale Fractie Europees Unitair Links/Noords Groen Links wijst deze methode van de hand, die helaas de norm lijkt te worden, en eist dat Verdragswijzigingen volgens de normale procedures in het Verdrag van Lissabon – met inbegrip van een Conventie – worden behandeld.</p>
    </intervention>
    <intervention id="2-422-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">namens de EFD-Fractie. – Mijnheer de Voorzitter, misschien mag ik bij het begin beginnen. Het is begonnen met alleen maar een douane-unie, daarna is het een politieke unie geworden, maar eentje zonder echte democratische goedkeuring, en daarna is het een monetaire unie geworden – nou ja, een soort van monetaire unie, want tien lidstaten zijn zo verstandig geweest om erbuiten te blijven – maar wat we nu hebben, is een schuldenunie, en het is een schuldenunie die eenvoudigweg niet werkt.</p>
      <p sl="en">Laten we kijken naar het rentetarief van de Bondsrepubliek Duitsland. Als de monetaire unie zou werken, zouden alle leden van de monetaire unie, alle landen in de eurozone, geld kunnen lenen tegen hetzelfde tarief – hetzelfde tarief als de belangrijkste indicator, de Bondsrepubliek Duitsland – maar dat is geenszins het geval. Portugal betaalt momenteel 4,8 procent meer, Ierland betaalt 5,9 procent meer en Griekenland betaalt 8,25 procent meer. Zoals de heer Gualtieri zei, is het een cruciaal moment.</p>
      <p sl="en">Ik verwacht niet dat de voorzitter van de PPE-Fractie of de voorzitter van de S&amp;D-Fractie – die zijn hoofd schudde, terwijl ik sprak – het cruciale belang hiervan begrijpt, maar ik denk dat ze dat zeer binnenkort wel zullen moeten begrijpen. Uw probleem, en het is grotendeels uw probleem, zou beter kunnen worden opgelost door intergouvernementele samenwerking. Economisch bestuur is een valkuil, en er is bovendien geen mandaat voor. Niemand heeft het ooit over, of lijkt zelfs maar te denken aan de sterk onder druk staande belastingbetaler van de natiestaat, terwijl u dit fragiele en zinloze rijk probeert op te bouwen.</p>
      <p sl="en">Ik wil u er nogmaals aan herinneren dat er 27 lidstaten zijn: elf daarvan zijn nettobetalers en zestien zijn netto-ontvangers. Er loopt een San Andreas-breuk tussen de landen die betalen en de landen die dat niet doen. Ik vermoed dat vooral de Duitse belastingbetaler deze kostbare schertsvertoning niet veel langer zal accepteren.</p>
      <p sl="en">In 1896 zei William Jennings Bryan in een grote toespraak over bimetallisme: “Gij zult de mensheid niet kruisigen op een kruis van goud.” Ik zeg vandaag met meer aandrang dan ooit, tegen u en vooral tegen de voorzitter van de Commissie, die de uitvoerende macht heeft: u mag de belastingbetalers van het Verenigd Koninkrijk en de rest van Europa niet kruisigen op het kruis van de gemeenschappelijke munt.</p>
    </intervention>
    <intervention id="2-423-000" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mijnheer de Voorzitter, ik wil het ten eerste hebben over het schandaal van de "vereenvoudigde" - in werkelijkheid schurkachtige - procedure voor de wijziging van het Verdrag.</p>
      <p sl="fr">Er is sprake van een echt debat noch – zoals gewoonlijk – van een rechtstreekse raadpleging van de burgers. Dit is evenwel geen onbeduidende kwestie. Men wil namelijk een permanent karakter geven aan de Europese Faciliteit voor financiële stabiliteit. Waar staat deze faciliteit echter voor, behalve voor de mogelijkheid om een Europese schuld te creëren, die uiteindelijk wordt overgenomen door de lidstaten, die al diep in de schulden zitten en zich genoodzaakt zouden kunnen zien eerst deze Europese schuld en dan pas hun eigen schulden af te lossen? Dit is als het ware het financiële beleid van sapeur Camember – de hoofdpersoon van een Frans humoristisch boek –, de soldaat die een gat in het kazerneplein moet vullen en hiertoe vlak ernaast een ander gat graaft.</p>
      <p sl="fr">In ruil voor de deelname van Duitsland zullen we recht hebben op een zogenaamd pact voor concurrentievermogen waarvan de bijzonderheden, volgens een nota van het secretariaat-generaal Europese Zaken van de Franse regering, niet bekend hadden moeten zijn. Zij zijn in feite maar al te bekend. Het zal een kuur worden van echte soberheid, supervisie en een meer gestandaardiseerd begrotingsbeleid.</p>
      <p sl="fr">Het gaat er hier om de convergentie uit te breiden tot al het beleid dat een impact heeft op het concurrentievermogen, zelfs al valt dit in beginsel onder de nationale bevoegdheid. Het is, kortom, de uitbreiding van het Duitse beleid naar de hele eurozone waar de heer Sarkozy zo van droomt. Niets van dit alles is aanvaardbaar, niet meer dan het alternatief van een homogene Europese markt van overheidsschuld plus een stijging van de Europese begroting en de invoering van een speciale belasting om deze te financieren. We moeten iets anders doen.</p>
    </intervention>
    <intervention id="2-424-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="fr">Mijnheer de Voorzitter, om te beginnen wil ik u allen bedanken voor uw toespraken en in het bijzonder de rapporteurs, de heren Brok en Gualtieri, bedanken voor hun opmerkingen over het belang van de communautaire methode en hun aandacht voor wat een intergouvernementele uitwas zou kunnen worden. Ik bedank hen voor hun oplettendheid.</p>
      <p sl="fr">Laat er in dit specifieke geval geen enkel misverstand bestaan: de Commissie heeft deze wijziging gesteund omdat wij van mening zijn dat deze ten doel heeft een uitdaging aan te gaan betreffende een niet in het Verdrag opgenomen bevoegdheid. Het Verdrag voorzag niet in de instelling van een permanent stabiliteitsmechanisme. De lidstaten hebben dus met algemene stemmen besloten om een mechanisme te creëren en wel op intergouvernementele basis. Het was een unanieme beslissing van de lidstaten.</p>
      <p sl="fr">Ik maak er geen geheim van – en heb heel duidelijk gezegd – dat ik mij aansluit bij al degenen die op dit punt sneller willen gaan. Een intergouvernementele stap kan weliswaar een stap vooruit zijn, maar wij zouden liever sneller willen gaan, met communautaire tred. Wij weten echter dat een aantal van de grote stappen voor Europa in de geschiedenis van de Europese integratie is begonnen met intergouvernementele initiatieven, zoals bijvoorbeeld Schengen of de Europese ruimte van vrijheid en recht. De vraag met betrekking tot de politieke verantwoordelijkheid luidde dus als volgt: moeten wij wel of niet steun verlenen aan iets dat weliswaar niet volstrekt aansluit bij onze voorkeur – te weten de communautaire methode – maar wel een versterking inhoudt van ons collectieve vermogen om uitdagingen aan te gaan die niet uitdrukkelijk zijn voorzien in het Verdrag? Ons antwoord op deze vraag is "ja". Ik denk dat we hier vóór moeten zijn. Het standpunt van de Commissie inzake deze Verdragswijziging is daarom positief.</p>
      <p sl="fr">Wel zeg ik u openlijk dat de Commissie de voorkeur had gegeven aan de communautaire benadering. Dit is overigens de strekking van het debat dat wij hebben gevoerd tijdens de voorbereiding van dit besluit. Sommigen wilden artikel 122 wijzigen – en hebben dit zelfs voorgesteld – en hiermee een bevoegdheid schrappen die al bestaat sinds de Verdragen van Rome. Ik heb mij hier persoonlijk tegen verzet. We kunnen, denk ik, dan ook zeggen dat we deze nieuwe bevoegdheid nu samen kunnen ontwikkelen, zelfs al valt deze strikt genomen niet onder de communautaire methode. Tegelijkertijd zeggen wij in ons advies echter heel duidelijk, en ik citeer: "De Commissie zal alle nodige initiatieven, van wetgevende of andere aard, nemen om de samenhang te verzekeren tussen dit toekomstige mechanisme en de economische governance die de Unie met name binnen de eurozone uitoefent, met inachtneming van de door het Verdrag aan de Unie en haar instellingen toegekende bevoegdheden." Een volstrekt duidelijk standpunt en ik zou deze doelstelling met u willen delen.</p>
      <p sl="fr">Tijdens het debat hebben sommigen het gehad over bijvoorbeeld tegenstellingen of verschillen tussen de ene lidstaat en de andere, tussen het Verenigd Koninkrijk en de eurozone. Ik houd er normaal gesproken niet van dit onderscheid te maken, maar er zijn wel enkele verschillen, met als belangrijkste overigens dat de schuld van de eurozone veel lager is dan die van het Verenigd Koninkrijk. De schuld van het Verenigd Koninkrijk is veel hoger dan die van de eurozone in haar geheel. Daarom is het in de eurozone bestaande probleem – zoals sommigen van u trouwens al hebben benadrukt – echt een relatief probleem van concurrentievermogen. Daarom proberen wij nu een oplossing te vinden voor het concurrentievermogen en – ik onderstreep – de convergentie in de Unie.</p>
      <p sl="fr">Laten wij – zelfs al zijn sommigen het hier niet mee eens – toewerken naar meer convergentie in de eurozone en in de Unie, voor degenen die vooruit willen gaan, want nu zijn het niet alleen de federalisten of voorstanders van integratie die roepen om "meer bestuur" in de Europese Unie. Ook de markten vragen hierom en daarvoor moeten we gehoor hebben. Momenteel vragen de markten Europa niet alleen om vastberadenheid om de eurozone te beschermen, maar ook om een duidelijker bestuurssysteem. Bovendien is het zo dat de communautaire aanpak gewoonlijk meer garanties biedt dan een benadering waarbij de welwillendheid van de leiders te vaak de hoofdrol speelt.</p>
      <a text="(Applaus)"/>
      <p sl="fr">Langs deze lijn werken wij nu aan andere projecten, met name aan dit project inzake concurrentievermogen en convergentie, maar dat zal een ander debat zijn, voor een andere dag. Ik denk dat de Commissie op dit punt in ieder geval het juiste standpunt heeft ingenomen: zij heeft zich duidelijk uitgesproken vóór deze beperkte Verdragswijziging en tegelijkertijd iedereen verzocht meer aandacht te hebben voor de noodzaak mechanismen te vermijden die – zoals bijvoorbeeld de heer Brok heeft gezegd – verdeeldheid tot gevolg zouden kunnen hebben, aangezien de communautaire instellingen de Unie in haar geheel kunnen garanderen. De Commissie handelt immers voor de eurozone én voor de niet tot deze zone behorende lidstaten.</p>
      <p sl="fr">Laten we dit aspect derhalve indachtig zijn. Laten we nu niet om urgente uitdagingen te kunnen aangaan, dingen gaan doen die ons in de toekomst voor nog grotere problemen zouden kunnen stellen. Laten we een versterkt bestuur en tegelijkertijd de Unie als geheel garanderen, in een geest die natuurlijk de geest van de Unie moet zijn: solidariteit en verantwoordelijkheid.</p>
    </intervention>
    <intervention id="2-425-000" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">Mijnheer de Voorzitter, mijnheer Barroso, de noodzakelijke Verdragswijziging en het institutioneel debat dat wij voeren tonen beiden aan dat we met het huidige Verdrag van Lissabon, ruim een jaar na inwerkingtreding, de uitdagingen van de wereld van vandaag eigenlijk niet meer kunnen aangaan. Dat blijkt uit dit debat. Anderzijds zegt men ons, wanneer we het huidige Verdrag bespreken, dat de situatie in de lidstaten – met name in Groot-Brittannië en in Tsjechië – zo moeilijk ligt dat een werkelijke discussie over het Verdrag niet denkbaar en zelfs kansloos is. Dat is toch het conflict waarmee we worden geconfronteerd? We hebben meer nodig, maar we krijgen het niet van de lidstaten. Dan moet het Europees Parlement toch een antwoord geven?</p>
      <p sl="de">Wanneer we vandaag luisteren naar de burgers blijkt dat ze merken dat er veranderingen nodig zijn, ook een Verdragswijziging. Ze vragen bijvoorbeeld: "Hoe kunnen we de markten in deze tijden nog in de hand houden?". Daarom hebben we een sterk Europa nodig.</p>
      <p sl="de">Er zijn echter nog belangrijkere vragen, bijvoorbeeld: wat is uiteindelijk de sterkste pijler van het Europese huis? Tientallen jaren was het bewaren van de vrede de sterkste pijler, het beëindigen van de oorlogen op ons continent. Vanochtend heb ik een groep van scholieren ontvangen. Voor jongeren is dat god zij dank helemaal geen thema meer; god zij dank kunnen de burgers zich helemaal geen oorlog meer voorstellen. Wanneer we vandaag de dag argumenten nodig hebben, dreigen we met de mondialisering en zeggen we dat we Europa nodig hebben om die vreselijke mondialisering het hoofd te bieden, maar dat is een negatief argument. Wanneer we niet alleen de hoofden van de burgers willen bereiken, maar ook hun harten, dan moeten we een stap verder gaan bij het beantwoorden van de vraag wat de sterkste pijler van ons huis is. Dan moeten we dit illustreren, dan moeten we ons afvragen wat kenmerkend is voor dit Europa, wat de taak is van dit Europa.</p>
      <p sl="de">Wanneer de huidige grootmachten van deze wereld vergaderen – Amerika, Japan, Europa, Brazilië, India, enzovoort – moet iemand de hand opsteken, en vragen of we wel voldoende aandacht besteden aan de sociale aspecten. En wie zal dat doen? China zal dat niet doen; dat moeten wij doen. Wie zal de hand opsteken en zeggen: "We mogen ook de ecologie niet uit het oog verliezen"? De Amerikanen zullen dat niet doen; dat moeten wij doen. Wie zal zeggen: "We willen de vrede op aarde handhaven, en conflicten oplossen zonder oorlogen te voeren"? Dat zullen wij moeten doen, met onze ervaringen uit de geschiedenis.</p>
      <p sl="de">Wanneer we kijken naar wat er in Tunesië gebeurt, dan zien we dat de mensen daar zeggen: "Dat model dat jullie in Europa hebben, dat willen wij ook!". We hebben een buitengewoon aantrekkelijk model voor de samenleving! Daarom moeten we bij ieder debat over het Verdrag ook ingaan op de manier waarop ons continent functioneert, en op onze taak; dan moeten we grootse beelden gebruiken. Dan kunnen we niet alleen de hoofden van de burgers bereiken maar ook hun harten en dan kunnen we ze warm maken voor ons project. Dan kunnen we ook op het nationale niveau weer een draagvlak tot stand brengen.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="2-426-000" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mijnheer de Voorzitter, ik wil de heer Weber bedanken dat hij is ingegaan op mijn vraag, en ik hoop dat voorzitter Barroso deze ook zal willen beantwoorden, want zij is vooral aan hem gericht.</p>
      <p sl="en">Ik steun de intentie achter deze Verdragswijziging. Net als anderen maak ik me zorgen over het mechanisme. Maar de vereenvoudigde procedure bepaalt dat alle nationale parlementen, alle 27 nationale parlementen, moeten instemmen met ten minste de goedkeuring van deze Verdragswijziging.</p>
      <p sl="en">Nationale parlementen krijgen zes maanden de tijd om te besluiten wat ze willen doen. We hebben het echter over de goedkeuring in maart van een besluit dat de Raad in december heeft genomen. Hoe kan dit? Ze moeten toch zeker wachten tot juni om dat besluit definitief te kunnen nemen?</p>
    </intervention>
    <intervention id="2-427-000" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">Het is waar dat de lidstaten bepalen wat er met de Verdragen gebeurt, en daarom moet een wijziging ook op dat niveau plaatsvinden. Ten tweede moeten we de vraag beantwoorden die op de achtergrond telkens weer relevant is bij veel van de kwesties die ik hier heb willen noemen. Denken we hier wel over na? Nemen we er werkelijk de tijd voor? Hebben we wel genoeg tijd om alles zorgvuldig te bespreken? Of verwachten de burgers zoveel van ons en staan we onder zoveel druk door de mondiale uitdagingen dat we gas moeten geven en sneller moeten beslissen? Daarom is de kwestie van de tijd volgens mij geen probleem, maar we moeten wel antwoorden geven; dat is het belangrijkste.</p>
    </intervention>
    <intervention id="2-428-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">De volgende spreker op de lijst is de heer Schulz, van wie ik een brief heb ontvangen. Als er onduidelijkheid bestaat over de volgorde op de lijst, kan ik na ons debat uitleg geven.</p>
    </intervention>
    <intervention id="2-429-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, die brief is aan u persoonlijk gericht, en niet aan het Parlement.</p>
      <p sl="de">Verdragswijzigingen zijn altijd ingewikkeld, ook als er een vereenvoudigde procedure wordt gevolgd. Uit deze discussie blijkt dat we ons in een buitengewoon moeilijke situatie bevinden. De woorden 'vereenvoudigde procedure' wekken ten onrechte de indruk dat dit proces niet kan mislukken. Het kan wel mislukken, hier of elders. We krijgen te horen dat we in een buitengewoon moeilijke situatie terecht komen als dit mislukt. Daarom herhaal ik mijn vraag: wat kunnen we doen om te verhinderen dat het mislukt? In ieder geval worden we gehoord. Of niet alleen deze ratificatieprocedure mislukt maar het hele Europese project, dat ligt in de handen van de regeringsleiders; zij moeten zich coherent opstellen, allemaal samen. Daarover zijn allerlei verstandige dingen gezegd.</p>
      <p sl="de">Daarom wil ik ingaan op drie principiële punten. Een jaar na het begin van deze ernstige crisis vraag ik u: wat is vandaag de wisselkoers van de euro? Die is 1,35 dollar. Bij de invoering van de euro was die 1,17 dollar waard. Nu is de koers, zoals gezegd, 1,35 dollar. De waarde van een internationale munt wordt ook gemeten aan de koers tegenover andere munten, en die is sinds een jaar werkelijk stabiel. De interne structuur van de euro is echter niet stabiel, en wel omdat alles wat de staatshoofden en regeringsleiders zeggen dubbelzinnig is, en voor tweeërlei uitleg vatbaar. Daarin zijn ze ijzersterk.</p>
      <p sl="de">Het probleem is niet dat Europa het niet eens kan worden over een gezamenlijke lijn. De instrumenten hebben we namelijk wel. Het probleem is dat Europa het niet eens kan worden over een gezamenlijke aanpak. En als ik zeg dat Europa het niet eens kan worden, dan bedoel ik daarmee niet dit Parlement. Ik bedoel niet het Europees Parlement en evenmin de Commissie, maar de regeringen van soevereine lidstaten, die weliswaar een sterke, naar buiten toe daadkrachtige monetaire zone hebben gecreëerd, maar niet bereid zijn om naar binnen toe de coherente instrumenten te ontwikkelen die nodig zijn om niet alleen de munt sterk te maken maar ook een krachtig economisch en sociaal beleid te voeren, om als regering sterk te staan. Daar komt het op aan!</p>
      <p sl="de">Ten tweede: alles wat in Europa gebeurt, is in overeenstemming met de Verdragen. Als echter iets in overeenstemming met de Verdragen is en we geen dingen willen doen die dat niet zijn – want er zijn er die overwegen dat wel te doen – dan is het voor ons als Europees Parlement duidelijk dat de instelling die de centrale rol speelt in de Verdragen, en dat is de Commissie, ook hier de centrale rol moet spelen. Een beleid op het Europese niveau kan alleen maar democratisch gelegitimeerd zijn door de Commissie, in samenwerking met het Europees Parlement. Daarom klopt uw betoog, en ook de rapporteurs Brok en Gualtieri hebben gelijk.</p>
      <p sl="de">Ten derde: Europa loopt een risico. Wanneer het als grootste economische zone ter wereld, met 500 miljoen inwoners, één lijn trekt, is het sterk, maar wanneer het toelaat dat de Unie uiteenvalt in 27 stukken, wordt het irrelevant. Dat hebben we helaas kunnen vaststellen bij de ontwikkelingen aan de andere kant van de Middellandse Zee. Geen gezamenlijke lijn: Europa speelt geen rol; wel een gezamenlijke lijn: dan is Europa met zijn sociaal en economisch model de motor voor de internationale economie, en een invloedrijke partner op het internationale toneel.</p>
      <p sl="de">We bespreken in deze vereenvoudigde procedure de vraag of Europa nog een toekomst heeft, of dat Europa uiteenvalt in individuele staten, en onbeduidend en irrelevant wordt. Dat is wat we hier bespreken.</p>
    </intervention>
    <intervention id="2-430-000" speaker_id="28320" name="Ivo STREJČEK" is_mep="True" mode="spoken" nationality="Czechia" birth_date="11-01-1962" birth_place="Nové Město na Moravě" p_group="European Conservatives and Reformists Group" m_state="CZ">
      <p sl="cs">Mijnheer de Voorzitter, hoe er ook over de eenheidsmunt gedacht wordt, een ding is toch wel duidelijk: het is in het belang van iedere ingezetene van de Europese Unie dat de euro en de eurozone zich stabiel ontwikkelen, ongeacht of we nu wel of niet van deze munt gebruik maken. Onze economieën zijn nu eenmaal zeer sterk met elkaar verweven.</p>
      <p sl="cs">Toen de heer Barroso echter een beschrijving gaf van het Europese stabiliteitsmechanisme, gebruikte hij woorden als beter toezicht, uitbreiding van de economische coördinatie, coördinatie van de overheidsbegrotingen en harmonisering van het sociaal beleid. Maar daarmee, geachte aanwezigen, wordt de deur wagenwijd opengezet voor de oprichting van een financiële unie! Daar komt nog eens bij dat in de economische geschiedenis nog geen enkele financiële unie het heeft overleefd zonder een politieke unie. Dus die kleine wijzigingen waar we het vandaag over hebben, zijn feitelijk gigantische veranderingen voor alle lidstaten van de Europese Unie. De Europese Unie is zich op politiek vlak aan het omvormen met het oog op de toekomst. De heer Weber zei dat “de Europese burgers een sterker Europa willen”. Dat riedeltje hebben we al eerder gehoord. Misschien is het goed om het aan de Europese burgers zelf te vragen, want zij hebben van meet af aan louter geaccepteerd wat er in de Europese instellingen gebeurt en hebben er nog nooit ook maar iets in de melk te brokkelen gehad.</p>
    </intervention>
    <intervention id="2-431-000" speaker_id="96669" name="Joe HIGGINS" is_mep="True" mode="spoken" nationality="Ireland" birth_date="20-05-1949" birth_place="Ciarraí" p_group="Confederal Group of the European United Left - Nordic Green Left" m_state="IE">
      <p sl="en">Mijnheer de Voorzitter, er wordt een nieuw stabiliteitsmechanisme voorgesteld. In de verkiezingscampagne in Ierland beloven de partijen die waarschijnlijk de nieuwe regering zullen gaan vormen, een grote heronderhandeling van het bestaande EU-IMF-bezuinigingsplan, waarbij de bezuinigingen zullen worden afgezwakt. Dit is echter slechts speculatie. Het is niet juist en ondemocratisch dat het Ierse volk wordt gevraagd om te stemmen voor een mistig pakket speculaties.</p>
      <p sl="en">Ik wil de heer Barroso, als voorzitter van de Commissie, vragen om zich niet te bemoeien met de Ierse verkiezingscampagne, maar het democratisch recht van de Ieren op feitelijke informatie en op de waarheid te beschermen.</p>
      <p sl="en">Commissaris Rehn zei gisteren dat heronderhandeling van het EU-IMF-akkoord mogelijk lijkt, maar ik heb vier specifieke vragen. Op de eerste plaats, is heronderhandeling mogelijk onmiddellijk nadat een nieuwe regering is aangetreden in Ierland en voordat het nieuwe mechanisme van 2013 in werking treedt? Zou dit, op de tweede plaats, een substantiële verlaging betekenen van de onmenselijke rentetarieven die in rekening worden gebracht? Op de derde plaats, zouden de financiële speculanten worden gedwongen om hun eigen verlies te nemen, in plaats van de Ierse bevolking te kruisigen? Op de vierde plaats, begrijpt hij dat alleen een heronderhandeling die de bezuinigingen ongedaan maakt en voorziet in substantiële overheidsinvesteringen in banen, de crisis in Ierland zal oplossen, terwijl meer bezuinigingen onze samenleving te gronde zal richten?</p>
    </intervention>
    <intervention id="2-432-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Mijnheer de Voorzitter, daar gaan we weer. Het mislukte politieke project dat de euro is, heeft ons ertoe gebracht het Verdrag van Lissabon voor de tweede keer in zijn korte leven te wijzigen. We zouden natuurlijk moeten bedenken dat het Verdrag van Lissabon is afgedwongen door het referendum in Ierland. De Ieren hebben ‘nee’ gezegd, maar ze werden voorgelogen; ze kregen te horen dat hun economie zou worden beschermd, maar ze werden misleid, en nu zet de Europese Unie, zoals zij dat doet wanneer zij tegen een probleem aanloopt, geen stap terug om zich af te vragen wat zij verkeerd heeft gedaan. Nee, u wilt verdergaande integratie en u wilt dat de kleine staten meer lijden. U wilt hen beboeten als ze in verdere problemen komen, waardoor ze in nog grotere problemen worden gebracht en nog afhankelijker worden van uw Europese rijk.</p>
      <p sl="en">Mijnheer Barroso, ik wil u het volgende zeggen: ja, het Verenigd Koninkrijk heeft misschien een schuldenprobleem, maar het is er niet bij gebaat landen in de eurozone zoals Ierland uit de problemen te moeten helpen als het het daarvoor benodigde geld eerst zelf moet gaan lenen.</p>
    </intervention>
    <intervention id="2-433-000" speaker_id="96920" name="Kay SWINBURNE" is_mep="True" mode="spoken" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">Mijnheer de Voorzitter, het Verdrag wijzigen is iets waartoe we niet lichtvaardig mogen besluiten, vooral omdat er veel werk en onderhandelingen zijn gestoken in het Verdrag van Lissabon. Dit Parlement en de Raad moeten daarom zeer terughoudend zijn in de wijze waarop we het Verdrag nu gaan wijzigen. Deze wijziging is nodig om zwakkere economieën in de eurozone te beschermen. De posities van de lidstaten die geen deel uitmaken van de eurozone, moeten echter ook worden beschermd.</p>
      <p sl="en">Deze Verdragswijziging zal het probleem van het verzuim van lidstaten om hun afspraken uit hoofde van het stabiliteits- en groeipact na te komen niet oplossen. Zij zal de onderliggende problemen van torenhoge overheidstekorten niet oplossen, noch zal zij de EU op mondiaal niveau concurrerender maken. Zij is slechts een noodmaatregel die ons meer tijd moet geven om de eurozone en onze collectieve huizen op orde te krijgen.</p>
      <p sl="en">Elke EU-lidstaat moet naar zijn eigen overheidsuitgaven en fiscaal beleid kijken en realistische programma´s opzetten om onze economieën weer te versterken. Eén regeltje tekst toevoegen aan een internationale overeenkomst kan, ook al is het nodig, echte hervorming en prudentie niet vervangen, en dus moet er een echte strategie voor mondiaal concurrentievermogen worden opgesteld.</p>
    </intervention>
    <intervention id="2-434-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, ik wil alle deelnemers aan het debat en de leden van het Europees Parlement bedanken voor hun duidelijke steun voor een communautaire benadering, voor een sterke Europese Unie en voor een passende rol in het toekomstige mechanisme waarover we vandaag debatteren.</p>
      <p sl="en">Ons standpunt was heel duidelijk, namelijk dat we de oprichting van het Europees stabilisatiemechanisme volledig steunen en dit zien als een zeer belangrijk onderdeel van het mozaïek voor een sterker en economisch welvarender Europa. We werken met onze zes wetgevingsvoorstellen aan meer toezicht op de financiële markten, aan beter economisch bestuur. We zijn het eerste Europese semester met onze jaarlijkse groeianalyse begonnen, en dit zou het laatste stukje van de puzzel moeten zijn</p>
      <p sl="en">Ik denk ook dat we hiermee, evenals met ons debat van vandaag en met wat volgens mij een positief besluit zal zijn in maart, heel duidelijke signalen zenden naar al degenen die wedden tegen de euro. Als je wedt tegen de euro, verlies je je geld. Dat is een zeer belangrijke boodschap.</p>
      <p sl="en">Het besluit over deze kwestie zal dus absoluut van cruciaal belang zijn, maar ik weet dat het voor dit Parlement ook zeer belangrijk is dat we de bevoegdheden van de Unie volledig respecteren, dat we de prerogatieven en de rol van de instellingen van de Unie volledig respecteren. Natuurlijk zal de Commissie er absoluut voor zorgen dat het Europees recht altijd wordt gerespecteerd.</p>
      <p sl="en">Zoals wij in ons standpunt hebben aangegeven, staat de Commissie ook klaar om haar expertise te gebruiken in de omgang met deze mechanismen. Mijns inziens moeten deze volledig in overeenstemming zijn met beter economisch bestuur, met name als het gaat om de coördinatie en bewaking van het economisch en financieel beleid in de lidstaten, en in het bijzonder in die van de eurozone.</p>
      <p sl="en">Enkelen van u maken zich zorgen en vinden dat we moeten voorkomen dat er twee lagen ontstaan in Europa. Ik denk dat het standpunt van de Commissie op dit punt ook heel duidelijk is: ook al blijft de primaire verantwoordelijkheid voor de euro bij de lidstaten van de eurozone liggen, toch is het heel duidelijk dat een eventueel toekomstig samenwerkingsmechanisme moet openstaan voor anderen en dat alle werk dat we verrichten om het concurrentievermogen en de convergentie te vergroten, alle 27 lidstaten ten goede moet komen.</p>
      <p sl="en">Ik ben dus van mening dat het proces dat we doormaken – en de financiële markten hebben ook een rol gespeeld in het versnellen van onze integratie, in het versnellen van onze samenwerking op het gebied van economisch bestuur – zeer moet worden verwelkomd, omdat het onze Unie zonder meer sterker maakt.</p>
      <p sl="en">Ik wil in het bijzonder de twee rapporteurs, de heer Brok en de heer Gualtieri, bedanken voor hun goede medewerking, voor de ideeën die zij naar voren hebben gebracht en voor het overleg dat de Commissie voortdurend met hen heeft mogen hebben. Ik denk dat hun goede werk zal leiden tot een verslag dat te zijner tijd door dit Parlement zal worden aangenomen, voordat het besluit van de Europese Raad wordt genomen.</p>
      <p sl="en">Mijn laatste opmerking richt ik tot de heer Higgins uit Ierland. Hij heeft zeer terecht gewezen op het citaat van commissaris Rehn, die zei dat de overeenkomst is gesloten met Ierland – niet met de regering, maar met Ierland als land. Natuurlijk verwachten we dat een toekomstige regering de overeenkomst zal respecteren. Dit gezegd zijnde, is het heel duidelijk en vanzelfsprekend dat de Commissie meeleeft met Ierland en de huidige moeilijkheden die het land doormaakt, en dat zij haar uiterste best zal doen om een snelle terugkeer naar groei in Ierland te ondersteunen.</p>
      <p sl="en">De Europese instellingen – of het nu de Europese Unie, de Commissie of de Europese Centrale Bank is, of zelfs het IMF – hebben veel bijgedragen tot de stabilisering van de situatie in Ierland. Ik weet zeker dat we allemaal samen onze uiterste best zullen doen om groei en welvaart terug te brengen in Ierland.</p>
    </intervention>
    <intervention id="2-436-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Uit dit debat is gebleken dat de Europese Commissie vastbesloten is de weg te blijven volgen die zij is ingeslagen met de ondemocratische wijze waarop het Verdrag van Lissabon is goedgekeurd. Er zij aan herinnerd dat de leiders van de Europese Unie na de verwerping van de zogenaamde Europese grondwet door de burgers van Frankrijk en Nederland alles in het werk hebben gesteld om meer referendums te voorkomen. Sterker nog, na de eerste afwijzing door Ierland hebben zij alle mogelijke druk uitgeoefend om te waarborgen dat na verloop van tijd een tweede referendum zou plaatsvinden.</p>
      <p sl="pt">En nu er enkele maanden verstreken zijn sinds de inwerkintreding van het nieuwe Verdrag, dienen ze zich opnieuw aan, in een poging om snel een en ander te wijzigen zonder enig openbaar debat, uit vrees voor de reacties van de burgers van diverse lidstaten van de Europese Unie, met name van degenen die lijden onder de gevolgen van de steeds neo-liberalere beleidsmaatregelen.</p>
      <p sl="pt">Nu willen ze zich bedienen van de zogenaamde ´vereenvoudigde procedure´ om te verdoezelen dat ze eigenlijk sleutelen aan een belangrijke kwestie die verband houdt met de constitutionalisering en omvorming tot een permanent fonds van de Europese faciliteit voor financiële stabiliteit, met de onaanvaardbare voorwaarden die vervat zijn in het zogeheten pact voor concurrentievermogen en de ernstige gevolgen ervan voor het sociale beleid: waardevermindering van de lonen en de pensioenen en verhoging van de pensioengerechtigde leeftijd.</p>
    </intervention>
  </section>
  <section id="creitem26" title="13. Europees asielsysteem na de recente uitspraak van het Europese Hof voor de rechten van de mens (debat)">
    <intervention id="2-438-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Aan de orde is het debat over het Europees asielsysteem na de recente uitspraak van het Europese Hof voor de rechten van de mens.</p>
    </intervention>
    <intervention id="2-439-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie . − Mijnheer de Voorzitter, de uitspraak van het Europees Hof voor de rechten van de mens van 21 januari in de zaak van M.S.S. tegen Griekenland en België heeft duidelijk laten zien dat de EU dringend een gemeenschappelijk Europees asielstelsel moet invoeren en dat we de lidstaten moeten helpen bij het voldoen aan hun verplichting om adequate internationale bescherming te bieden.</p>
      <p sl="en">De Commissie heeft altijd gezegd dat de lidstaten bij de toepassing van het acquis van de Europese Unie – en de Dublinverordening is een belangrijk element van het huidige Europese acquis op het gebied van asiel – nooit ontslaan zijn van de verplichting om bescherming van de grondrechten te waarborgen. Het Europees Hof van Justitie heeft in zijn uitspraak dit beginsel in herinnering geroepen.</p>
      <p sl="en">De uitspraak is niet van invloed op de principes die ten grondslag liggen aan de werking van het Dublinsysteem: er moet een duidelijk systeem zijn om te bepalen welke lidstaat verantwoordelijk is, om een asielaanvraag te behandelen, om effectieve toegang te garanderen tot de procedures inzake de bepaling van de vluchtelingenstatus en om misbruik van asielprocedures in de vorm van meerdere aanvragen te voorkomen.</p>
      <p sl="en">De door de Commissie uitgevoerde evaluatie van het Dublinsysteem heeft echter laten zien dat er ruimte is voor verbetering. De Commissie heeft al in 2008 een gewijzigde Dublinverordening voorgesteld om de vastgestelde hiaten aan te kunnen pakken. Deze wijziging beoogde zowel de normen voor de bescherming van de betrokken asielaanvragers te vergroten als de doelmatigheid van het Dublinsysteem te vergroten ten voordele van de lidstaten.</p>
      <p sl="en">Ik verwelkom de grote steun van het Europees Parlement voor de voorstellen van de Commissie en ik nodig de Raad en het Europees Parlement uit om samen te werken aan een evenwichtig compromis dat leidt tot een verbeterde Dublin 2-verordening.</p>
      <p sl="en">Zo´n compromis moet ook een noodmechanisme omvatten voor de opschorting van overdrachten in situaties van uitzonderlijke en bijzondere druk op het asielstelsel, als laatste redmiddel. Het zal een gemeenschappelijke, alomvattende oplossing bieden voor gevallen die thans op discretionaire wijze worden behandeld en tevens zorgen voor meer vertrouwen en echte onderlinge steun tussen de partners in de Overeenkomst van Dublin.</p>
      <p sl="en">De Commissie is zich bewust van de tekortkomingen van het Griekse asielstelsel, dat onder uitzonderlijk hoge druk staat als gevolg van grote aantallen gemengde migratiestromen op zijn grondgebied en het ontbreken van een goed functionerend nationaal asielstelsel. We hebben al stappen ondernomen om deze opnieuw te bezien.</p>
      <p sl="en">De Commissie heeft in november 2009 inbreukprocedures tegen Griekenland geopend, waarin zij haar zorgen met betrekking tot verschillende bepalingen van het Europees recht heeft uiteengezet. Griekenland zelf heeft toegezegd om zijn asielstelsel te hervormen, op basis van een actieplan dat in augustus van het afgelopen jaar is ingediend bij de Commissie en waarin zowel onmiddellijke maatregelen als maatregelen voor de lange termijn zijn uiteengezet. Sindsdien hebben in Griekenland belangrijke ontwikkelingen plaatsgevonden op het gebied van de wetgeving.</p>
      <p sl="en">Tegelijkertijd is de Commissie, samen met de lidstaten, de UNHCR en EU-agentschappen, betrokken bij substantiële pogingen om Griekenland bij te staan. Deze steun is een combinatie van aanzienlijke financiële en praktische bijstand voor de hervorming van het nationale asielstelsel, grensbeheer en terugkeerbeheer, en een efficiënter gebruik van de Europese middelen voor migratiebeheer, alsook betere samenwerking met de buurlanden, in het bijzonder Turkije.</p>
      <p sl="en">Ter afsluiting herinner ik eraan dat onze Unie is gevestigd op waarden als de eerbiediging van de menselijke waardigheid, vrijheid, democratie, gelijkheid, rechtsstaat en respect voor de grondrechten. Asiel is een van de mensenrechten die de Europese Unie verplicht is te respecteren en te bevorderen. De Commissie blijft krachtig streven naar een rechtvaardig, efficiënt en op bescherming gericht gemeenschappelijk Europees asielstelsel. Dat is de beste manier om samen de mensenrechten hoog te houden als een van de belangrijke pijlers van de ruimte van vrijheid, veiligheid en recht.</p>
    </intervention>
    <intervention id="2-440-000" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">namens de PPE-Fractie. – Mijnheer de Voorzitter, mevrouw Malmström, het vluchtelingenbeleid is heel actueel. Dat blijkt nu wel op Lampedusa, en dat is ook in Griekenland al gebleken. Dit houdt de Europese burgers bezig. Allereerst wil ik zeggen dat we trots mogen zijn op wat Europa heeft opgebouwd, dat we gemeenschappelijke normen hebben ontwikkeld voor de correcte behandeling van asielaanvragen en voor de omgang met kinderen en gezinnen. Daar kunnen we werkelijk trots op zijn. Europa is een ruimte die hulp en partnerschap aanbiedt aan mensen die vervolgd worden, waar dan ook ter wereld. Bepalend zijn echter niet de teksten die wij in de parlementaire commissies, in de Europese Commissie en in de Raad opstellen; bepalend is wat er in de praktijk met deze mensen gebeurt. We hebben bijvoorbeeld meegemaakt dat België en Griekenland door het Hof veroordeeld zijn, omdat duidelijk is geworden dat ze de bestaande wettelijke bepalingen niet naleven. Daarom moeten we vaststellen dat het handhavingsproces niet goed functioneert.</p>
      <p sl="de">Ik zou graag willen dat de Commissie sneller resultaten bereikte, afgezien van de bestaande actieplannen. We moeten sneller in staat zijn om in de Europese Unie werkelijk de hand te houden aan de normen die wij belangrijk vinden, en ze om te zetten. In het concrete geval van Griekenland zou ik er op willen wijzen dat we een grens hebben, die van twee kanten kan worden beveiligd. Ik moet zeggen dat ik teleurgesteld ben door de opstelling van Turkije, onze partner. We hebben met Turkije een overnameovereenkomst gesloten, en god weet dat de verplichtingen die Turkije met deze overeenkomst op zich heeft genomen veel minder ver gaan dan wanneer het land lid zou zijn geweest van de Europese Unie. Daarom mogen wij van Turkije toch verwachten dat het ook in dit verband wat meer moeite doet.</p>
      <p sl="de">De solidariteit staat als een paal boven water. We willen hulp bieden, met het Europees Vluchtelingenfonds en met Frontex, met concrete, praktische maatregelen, zowel in Griekenland – daar gebeurt dat nu al – als ook op Lampedusa, in Italië. De Europese solidariteit staat niet op de helling, en is nu nodiger dan ooit.</p>
    </intervention>
    <intervention id="2-441-000" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">namens de S&amp;D-Fractie. – Mijnheer de Voorzitter, zoals uit de uitspraak van het Hof blijkt zitten wij allemaal verstrikt in Dublin II. De lasten zijn ongelijk verdeeld en daarom maken de lidstaten al jarenlang ruzie over wie de verantwoordelijkheid heeft en maken ze elkaar verwijten over de hoofden van de armzalige vluchtelingen heen, die niet voor- of achteruit kunnen.</p>
      <p sl="el">Het afgelopen jaar heeft Griekenland 90 procent van alle immigranten en asielzoekers in Europa opgevangen. Nu met Algerije heeft zich de druk verplaatst naar Italië. Hoelang zullen er nog mensen zijn die doen alsof dit een Grieks, Italiaans, Maltees of Cyprisch probleem is? De grenzen van onze landen zijn Europese grenzen. Ons ontwikkelingsbeleid, ons buitenlands beleid of de afwezigheid daarvan zijn Europese aangelegenheden.</p>
      <p sl="el">Mijn land heeft het afgelopen jaar dankzij de stevige bijdrage van de Europese Commissie enorme stappen vooruit gezet bij het verbeteren van de asielsituatie. Toch is het overduidelijk dat deze stappen niet volstaan. Met de nieuwe Dublinverordening zal een eind moeten worden gemaakt aan het massaal terugsturen naar de eerste lidstaat. Er moet een echte, inhoudelijke solidariteit tussen de lidstaten tot stand worden gebracht. Het Parlement heeft daar ook op aangedrongen. Het is nu hoog tijd dat een aantal lidstaten in de Raad ophoudt voor Pontius Pilatus te spelen en zijn handen in onschuld te wassen.</p>
    </intervention>
    <intervention id="2-442-000" speaker_id="96677" name="Cecilia WIKSTRÖM" is_mep="True" mode="spoken" nationality="Sweden" birth_date="17-10-1965" birth_place="Svanstein" p_group="Group of the Alliance of Liberals and Democrats for Europe" m_state="SE">
      <p sl="sv">namens de ALDE-Fractie . – Mijnheer de Voorzitter, de uitspraak van het Europees Hof voor de rechten van de mens stelt duidelijk dat België en Griekenland de artikelen 3 en 13 van het Europees Verdrag tot bescherming van de rechten van de mens en de fundamentele vrijheden hebben geschonden. Beide landen hebben zich met andere woorden schuldig gemaakt aan onmenselijke en vernederende behandeling van een Afghaans asielzoeker toen hij door België aan Griekenland werd overgedragen. Deze zaak is helaas geen alleenstaand geval. De uitspraak van het Europees Hof voor de rechten van de mens schept echter een precedent en is daarom belangrijk.</p>
      <p sl="sv">Als rapporteur van het Parlement voor de herziening van de Dublin II-verordening ben ik ingenomen met de uitspraak. Deze toont met de gewenste duidelijkheid aan dat alle lidstaten een einde moeten maken aan het overdragen van mensen aan Griekenland zolang de situatie daar blijft zoals ze momenteel is. Het toont ook aan dat Europese solidariteit noodzakelijk is. Als we het serieus menen met de totstandbrenging van een gemeenschappelijk asielstelsel in 2012, moeten we de verantwoordelijkheid delen en elkaar helpen.</p>
      <p sl="sv">Ik zou aan de Commissie willen vragen of de uitspraak haar visie verandert op het Dublin-systeem als hoeksteen van het gemeenschappelijk asielstelsel, en ik zou willen weten of de Commissie toegang heeft tot de statistische gegevens waarop de lidstaten zich baseren bij hun besluiten tot overdracht. Het is belangrijk dat we meer gevallen als het onderhavige vermijden.</p>
      <p sl="sv">Het Parlement heeft een duidelijk standpunt ten aanzien van de Dublinverordening en we wachten er nu vol ongeduld op om de onderhandelingen te kunnen opstarten. Onze prioriteiten zijn de hechteniskwestie, het solidariteitsmechanisme, de rechten van minderjarigen en sterkere bepalingen inzake beroepsmogelijkheden. Ik kijk uit naar uw antwoord, mevrouw Malmström, en naar de voortzetting van onze uitstekende samenwerking.</p>
    </intervention>
    <intervention id="2-443-000" speaker_id="96815" name="Judith SARGENTINI" is_mep="True" mode="spoken" nationality="Netherlands" birth_date="13-03-1974" birth_place="Amsterdam" p_group="Group of the Greens/European Free Alliance" m_state="NL">
      <p sl="nl">namens de Verts/ALE-Fractie . – De vraag is: en wat nu dan, nu het Hof hier in Straatsburg gezegd heeft "je mag geen asielzoekers meer terugsturen naar Griekenland". De minister van Justitie in mijn land, Nederland, wist het wel. Hij zei: "Wij helpen de Grieken heel erg snel om de grenzen scherper te bewaken, om hun asielsysteem op poten te zetten, en dan kunnen wij daarna gewoon weer Dublin-claimanten gaan terugsturen naar Griekenland". Dat is uiteindelijk natuurlijk niet het antwoord.</p>
      <p sl="nl">Want in dit Huis hebben de partijen van links tot rechts gezegd dat er een solidariteitsclausule moet komen in het Dublinsysteem. Als dat niet gebeurt, zullen zuidelijke landen het altijd zwaarder hebben dan mijn eigen land aan de Noordzee, waar niet zo ontzettend veel bootjes met vluchtelingen komen aanvaren.</p>
      <p sl="nl">Wij zien aan de immigrantenstroom op Lampedusa ook, mevrouw de commissaris, dat je wel heel erg hard kunt werken aan het bewaken van je grenzen, maar dat je je moet instellen op onverwachte gebeurtenissen. Bent u het met de groenen eens dat het Dublinsysteem nu failliet is? En wanneer komt er beweging in het veranderen van dat Dublinsysteem? Bent u het met ons eens dat hier de wal wellicht het schip kan keren, dat noordelijke landen nu gedwongen zijn solidair te zijn?</p>
      <p sl="nl">Ik zou ook graag uw opinie hebben over de uitspraak van het Hof in Straatsburg van afgelopen week, waarin het zegt dat de regel 39-zaken, het vragen om uitstel voor uitzetting, de laatste paar jaar met 4000 procent zijn toegenomen - omdat mensen zien dat Dublin niet werkt.</p>
      <p sl="nl">Het laatste wat ik zou willen zeggen is: uiteindelijk is in de zaak tussen M.S.S. en de Belgische overheid gebleken dat de schuld neergelegd is bij met name de Belgische overheid. Zij moeten de grootste financiële claim betalen. Zij waren nalatig. Wanneer kunnen wij veranderingen verwachten in het Dublinsysteem, opdat deze mensen niet meer blootgesteld worden aan onmenselijke omstandigheden?</p>
      <a text="(Spreekster verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="2-444-000" speaker_id="96904" name="Barry MADLENER" is_mep="True" mode="spoken" nationality="Netherlands" birth_date="06-01-1969" birth_place="Leiden" p_group="Non" m_state="NL">
      <p sl="nl">Mevrouw Sargentini, waarom hoor ik u niet zeggen dat Turkije zich misdraagt door al die mensen maar door te laten in Turkije? Waarom hoor ik u niet zeggen dat de Europese ingewikkelde asielwetgeving misbruikt wordt door zoveel mensen, door mensensmokkelaars en gelukszoekers, die puur en alleen misbruik maken van ons asielsysteem omdat het veel te ingewikkeld is. Waarom zegt u dat niet?</p>
    </intervention>
    <intervention id="2-445-000" speaker_id="96815" name="Judith SARGENTINI" is_mep="True" mode="spoken" nationality="Netherlands" birth_date="13-03-1974" birth_place="Amsterdam" p_group="Group of the Greens/European Free Alliance" m_state="NL">
      <p sl="nl">Dank u wel, voorzitter, voor de gelegenheid om deze vraag te mogen beantwoorden.</p>
      <p sl="nl">Ik denk dat je eerst de fout bij jezelf moet zoeken. Europa maakt een potje van zijn eigen asielsysteem. Zolang wij dat doen en niet bereid zijn Griekenland te helpen om echt asielzoekers van hun nek af te halen, en ervoor te zorgen dat wij allen op dezelfde manier beoordelen of iemand al dan niet een echte politieke vluchteling is, kunnen wij niet de schuld op een ander schuiven.</p>
      <p sl="nl">Ik ben het met u eens, mijnheer Madlener, dat mensenhandelaren opgepakt moeten worden en dat ze in Turkije eens een fatsoenlijk asielsysteem zouden moeten opzetten, een systeem dat politieke vluchtelingen erkent, die niet uit de Europese Unie komen, maar van elders. Maar ik zoek de schuld en ook de oplossing eerst bij onszelf.</p>
    </intervention>
    <intervention id="2-446-000" speaker_id="4542" name="Timothy KIRKHOPE" is_mep="True" mode="spoken" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mijnheer de Voorzitter, ik wil tegen de commissaris zeggen dat het duidelijk is dat we te maken hebben met een systeem dat kapot is. Wat duidelijk is, is dat de Europese hoven en de Europese wetgeving botsen. We hebben niet langer een situatie waarin een wet ten uitvoer wordt gelegd, maar eerder een wet die op een ongekende manier wordt uitgelegd.</p>
      <p sl="en">Ik ben van mening dat de Europese Unie het beste in staat zal zijn om de immigratie-uitdagingen het hoofd te bieden als ze zich een genuanceerd systeem aanmeet dat niet dictatoriaal is. Dat is beter dan de Europese wetgeving sterker te harmoniseren of morele uitspraken te laten doen door Europese hoven. Er is behoefte aan solidariteit, samenwerking en goede communicatie tussen Europese buren.</p>
      <p sl="en">We moeten bedenken dat we wel een last kunnen wegnemen op de ene plaats, maar deze niet simpelweg naar elders mogen verleggen. Natuurlijk hebben we een plicht tegenover andere lidstaten van de EU en tegenover mensen die een veiliger en vrijer leven zoeken, maar de recente uitspraak van het Hof wijst op grotere problemen, te weten, de relatie tussen de Europese hoven, de Europese wetgevers en de lidstaten en de controle van hun eigen grenzen.</p>
      <p sl="en">Commissaris, ik zou graag willen weten hoe de Commissie deze kwesties op de lange termijn denkt aan te pakken. Kunt u dit Parlement alstublieft verzekeren dat we niet onze toevlucht zullen nemen tot alleen maar meer EU-wetgeving, die ongetwijfeld ergens in de toekomst zelf omver zal worden geworpen door een Europees hof. Vertel ons in plaats daarvan liever hoe we Griekenland en andere lidstaten die momenteel onder zo´n grote druk staan, doeltreffend kunnen steunen.</p>
    </intervention>
    <intervention id="2-447-000" speaker_id="96748" name="Dennis de JONG" is_mep="True" mode="spoken" nationality="Netherlands" birth_date="22-05-1955" p_group="Confederal Group of the European United Left - Nordic Green Left" m_state="NL">
      <p sl="nl">namens de GUE/NGL-Fractie . – Allereerst een woord van dank aan en steun voor commissaris Malmström. Terecht riep zij vorige week de lidstaten opnieuw op werk te maken van het gehele asielpakket. En het gaat hier inderdaad niet om een keuzemenu.</p>
      <p sl="nl">De plotselinge toestroom van Tunesische vluchtelingen laat dit eens te meer zien. Italië heeft de grootste moeite goede opvang en asielprocedures te verzekeren. En als andere lidstaten gewoon blijven toekijken is het een kwestie van tijd voordat het Europese Hof concludeert dat ook de overdracht van asielverzoeken aan Italië moet worden opgeschort, net zoals het Hof dat concludeerde ten aanzien van Griekenland.</p>
      <p sl="nl">Het is dus in ieders belang dat er een noodprocedure wordt ontwikkeld in het kader van Dublin, zoals de Commissie ook voorstelt, en dat er snel bindende afspraken gemaakt worden over menselijke opvang en een kwalitatief goede asielprocedure.</p>
      <p sl="nl">Graag hoor ik van de commissaris of zij denkt dat betrokken Europarlementariërs haar nog verder kunnen helpen om de lidstaten eindelijk tot de broodnodige actie te bewegen. Zij kan in ieder geval op mijn inzet rekenen.</p>
    </intervention>
    <intervention id="2-448-000" speaker_id="96904" name="Barry MADLENER" is_mep="True" mode="spoken" nationality="Netherlands" birth_date="06-01-1969" birth_place="Leiden" p_group="Non" m_state="NL">
      <p sl="nl">Voorzitter, weer mag Nederland de rotzooi opruimen van Griekenland! Eerst heeft de Nederlandse belastingbetaler voor miljarden euro steun verleend aan het bijna failliete land, en nu zitten wij weer met tweeduizend asielzoekers uit Griekenland die wij niet meer kunnen terugsturen.</p>
      <p sl="nl">Voorzitter, Nederland wil die asielzoekers niet. Nederland heeft al genoeg geleden en lijdt nog steeds onder de massa-immigratie en de mislukte multiculturele illusie. Nederland wil minder kansloze immigranten en Europa moet een veel strenger immigratiebeleid gaan voeren. Anders zal Europa uiteindelijk Eurabië worden.</p>
      <p sl="nl">Maar Griekenland is ook een slachtoffer van de slechte buurman Turkije. Griekenland moet daarom een muur bouwen om de Turkse emigranten en de emigranten die Turkije zo doorlaat door Turkije, te weren. En Turkije moeten wij natuurlijk straffen, omdat zij die illegalen gewoon doorgang verlenen naar Griekenland.</p>
      <p sl="nl">En tenslotte, de Europese asielwetgeving moet natuurlijk veel en veel strenger worden, want laten wij eerlijk zijn: 99 procent van de asielzoekers zijn helemaal geen asielzoekers, maar economische gelukszoekers die misbruik maken van de asielwetgeving.</p>
    </intervention>
    <intervention id="2-449-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mijnheer de Voorzitter, ik zal dit debat voortzetten met de volgende hypothese. Er is onrust in de landen van het Middellandse-Zeegebied en de Arabische landen. Wij zien dat veel mensen uit deze landen naar Europa proberen over te steken, in de hoop hier een betere toekomst te vinden. Dat is nu gaande, en ik vrees dat de hypothese die ik naar voren wilde brengen, binnenkort bewaarheid wordt.</p>
      <p sl="el">De burgers uit deze landen komen naar Europa. Zij komen aan op Lampedusa – waar zoals wij hebben gezien enorme problemen zijn ontstaan – terwijl anderen via Turkije Griekenland proberen binnen te komen. Daarbij maken ze gebruik van het feit dat dankzij de tussen Turkije en een groot aantal derde landen gesloten overeenkomsten geen visum voor Turkije meer nodig is. Weer anderen gaan naar Malta, naar Portugal of Spanje. Een aantal onder hen vraagt vervolgens asiel aan. Het lijdt geen enkele twijfel dat daarop de Dublin II-verordening van toepassing is. U weet dat, als dan een asielzoeker naar de rechtbank stapt, er opnieuw veroordelingen zullen zijn, net zoals wij tot nu toe veroordelingen hebben gehad van nationale rechtbanken, voordat het Europees Hof van Justitie zijn uitspraak deed. Laten wij dus niet doen alsof.</p>
      <p sl="el">En dan nog wat: er zullen mensen worden gearresteerd en enkelen van hen zullen geen recht op asiel hebben. De Commissie heeft aangekondigd dat de onderhandelingen met Turkije over een overnameovereenkomst zijn afgesloten. Om nu al degenen die via Turkije zijn binnengekomen terug te kunnen sturen moeten wij twee jaar wachten. Het duurt twee jaar voordat de overeenkomst van toepassing wordt en dan volgt nog een driejarige overgangsperiode voor burgers uit derde landen, dus alles bij elkaar vijf jaar. Met andere woorden, als wij nu mensen arresteren dan moeten wij tot 2016 of 2017 wachten voordat Turkije ze moet overnemen.</p>
      <p sl="el">Neemt u mij niet kwalijk maar ik vrees dat Europa, als het de zaken zo beheert, ernstig tekortschiet.</p>
    </intervention>
    <intervention id="2-450-000" speaker_id="96952" name="Sylvie GUILLAUME" is_mep="True" mode="spoken" nationality="France" m_state="FR">
      <p sl="fr">Mijnheer de Voorzitter, ik denk dat het altijd nuttig is om ons opnieuw een aantal verbintenissen voor de geest te halen en met name de verbintenis die in oktober 2008 via het Europees Pact inzake immigratie en asiel werd aangegaan. Daarin werd namelijk aangekondigd dat de tijd was gekomen voor nieuwe initiatieven om de invoering van het gemeenschappelijk Europees asielstelsel te voltooien en op die manier een hoger beschermingsniveau te bieden in de Europese Unie.</p>
      <p sl="fr">Meer dan twee jaar na deze belofte liggen de Commissievoorstellen op de onderhandelingstafel. We kunnen er echter niet omheen vast te stellen dat dit Europees asielstelsel en het harmonisatieproces moeilijk van de grond komen.</p>
      <p sl="fr">Ik beschouw de recente uitspraak van het Europese Hof voor de rechten van de mens als een belangrijk keerpunt. Deze uitspraak onderstreept niet alleen de tekortkomingen van het Griekse asielstelsel, maar geeft ook een duidelijk signaal af op een moment waarop Griekenland een begin maakt met de hervorming van dit stelsel en tegelijkertijd met de ontplooiing van andersoortige initiatieven.</p>
      <p sl="fr">Deze specifieke situatie daargelaten, stelt deze uitspraak echter meer in het algemeen het Europees asielstelsel als geheel opnieuw ter discussie, met name voor wat betreft een van de fundamentele onderdelen – de Dublinverordening – en de belangrijkste premisse ervan, namelijk de equivalentie van de nationale asielstelsels binnen de Unie. De uitspraak toont aan hoe het gemeenschappelijk Europees asielstelsel paradoxaal genoeg een soort onrechtvaardigheid heeft gecreëerd voor zowel asielzoekers als lidstaten.</p>
      <p sl="fr">Na deze uitspraak moeten er nu meteen duidelijke maatregelen worden genomen. Zolang er in Griekenland geen operationeel asielstelsel is, moeten de lidstaten geen asielzoekers terugsturen naar Griekenland en een beroep doen op de soevereiniteitsclausule van de verordening, uit hoofde waarvan zij de verantwoordelijkheid op zich kunnen nemen voor de behandeling van een asielaanvraag.</p>
      <p sl="fr">De uitspraak van het Europees Hof voor de rechten van de mens (EHRM) geeft ook een signaal af aan alle betrokkenen. Ik vind dat deze uitspraak zou moeten dienen als katalysator in het harmonisatie- en herformuleringsproces, met name voor wat betreft de Dublinverordening.</p>
      <p sl="fr">Het gaat hier natuurlijk in de eerste plaats om het door de Commissie voorgestelde mechanisme tot opschorting van de overdrachten, dat ik zojuist heb genoemd. De uitspraak van het EHRM werpt een nieuw licht op enerzijds dit mechanisme en anderzijds de intra-Europese solidariteit. Deze uitspraak zou opnieuw een discussie op gang moeten brengen over de noodzaak van een opschortingsmechanisme, zoals ik heb aangegeven, onder duidelijk gespecificeerde voorwaarden.</p>
      <p sl="fr">In de tweede plaats zal, dit mechanisme daargelaten, de opschorting hopelijk ook dienen als hefboom om tijdens de onderhandelingen steun te verlenen aan de andere door de Commissie voorgestelde wijzigingen van verordening en aan die welke onder andere betrekking hebben op de in dit instrument gegeven garanties.</p>
      <p sl="fr">Tot slot zou de uitspraak van het EHRM moeten resulteren in overpeinzingen onzerzijds over de kwetsbaarheid die inherent is aan de situatie waarin asielzoekers zich bevinden. Daarnaast zou deze uitspraak het noodzakelijk moeten maken een beroepmechanisme in te stellen tot opschorting van de overdracht van asielzoekers uit hoofde van de Dublinverordening.</p>
      <p sl="fr">Op dit moment staan vele waarschuwingslichten op rood. Zij vertellen ons dat het tijd is om deze verordening te hervormen en een echt gemeenschappelijk asielstelsel te creëren dat gebaseerd is op solidariteit en verantwoordelijkheid.</p>
    </intervention>
    <intervention id="2-451-000" speaker_id="96872" name="Nadja HIRSCH" is_mep="True" mode="spoken" nationality="Germany" birth_date="13-07-1978" birth_place="München" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, mevrouw Malmström, vandaag bespreken we de uitspraak van het Europees Hof voor de rechten van de mens. Deze keer gaat het weliswaar om België, maar dit raakt iedere lidstaat van de Europese Unie. Ook Duitsland heeft besloten om asielzoekers niet meer naar Griekenland terug te sturen.</p>
      <p sl="de">Zoals onze collega al zei, is de vraag of we om heel Europa hoge muren willen bouwen, of liever het asielrecht willen handhaven en uitwerken. Als liberaal pleit ik uiteraard voor de tweede aanpak. Dat betekent echter ook dat we iedere asielzoeker een fatsoenlijke en correcte procedure moeten bieden. We mogen niet vergeten dat het gewoon niet solidair is, en al helemaal niet aanvaardbaar, als de landen in het zuiden de last helemaal alleen moeten dragen. Vanwege hun ligging worden deze landen met een golf van vluchtelingen geconfronteerd. Dit zien we op dit moment weer op Lampedusa, vanwege de gebeurtenissen in Tunesië, maar dit is een permanente toestand, en de plaatselijke autoriteiten voor asielrecht kunnen die last niet dragen.</p>
      <p sl="de">Ook in Duitsland hebben we een paar weken geleden een enorme golf van vluchtelingen ontvangen, toen de regels voor Kosovo geliberaliseerd werden. Wij hadden toen ook het probleem dat we niet meteen alle procedures volgens de regels konden afwerken. Wanneer we werkelijk de hand willen houden aan het recht op asiel moeten we dit beleid dus herzien en voor meer solidariteit zorgen. Dublin II kan in deze vorm niet blijven bestaan.</p>
    </intervention>
    <intervention id="2-452-000" speaker_id="96990" name="Carmen ROMERO LÓPEZ" is_mep="True" mode="spoken" nationality="Spain" birth_date="15-11-1946" birth_place="Sevilla" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, dames en heren, de Afghaanse burger waarop de uitspraak van het Hof voor de rechten van de mens betrekking heeft, was geen immigrant. Hij misbruikte het systeem niet en was geen slachtoffer van mensenhandel. Evenmin viel hij onder het Verdrag van Genève want hij werd niet vervolgd. Hij was asielzoeker, en dus zou hij subsidiaire bescherming en internationale bescherming hebben gekregen. De uitspraak is dan ook van belang vanwege het precedent dat hiermee geschapen wordt.</p>
      <p sl="es">Hoeveel mensen zouden er niet in afwachting kunnen zijn van een uitspraak na in beroep te zijn gegaan tegen de afwijzing van hun asielaanvraag? Hoe velen onder hen zouden schadevergoeding kunnen vragen wegens de vertragingen in de procedure? Wat zou er gebeuren als er meer dan honderdduizend uitspraken waren van het Hof voor de rechten van de mens die de lidstaten in het ongelijk stelden? Wat zou er gebeuren met de reputatie van Europa?</p>
      <p sl="es">Kunnen wij onszelf nog langer beschouwen als voorvechters van de grondrechten als we asielzoekers die op de vlucht zijn voor oorlogen nog erger behandelen dan misdadigers?</p>
      <p sl="es">Commissaris, in afwachting van hun proces mogen asielzoekers – als ze vluchtelingen zijn, als ze in aanmerking komen voor subsidiaire bescherming – tot zeven maanden in detentiecentra worden vastgehouden, zonder enige vorm van procesrecht. Is dat humaan?</p>
      <p sl="es">Het asielpakket zit al veel te lang vast, en een gemeenschappelijk asielstelsel bestaat helemaal niet, mijnheer Weber. De lidstaten hebben ook niet allemaal dezelfde procedures. Er is ook een gebrek aan solidariteit, wat de oorzaak is van de situatie waarin we nu verkeren.</p>
      <p sl="es">De Afghaanse burger heeft schadevergoeding gekregen wegens immateriële schade, en niet op grond van de Dublinverordening, maar hoeveel vergoeding kan er wegens immateriële schade geclaimd worden door mensen die oorlogen ontvlucht zijn en jarenlang kamp in kamp uit gaan? We zijn het moe om over misbruik en mensenhandel te praten. Zou het niet zo zijn dat we liever een andere kant opkijken en een realiteit ontkennen die we keer op keer trachten te ontkennen? Dublin kan inderdaad worden geperfectioneerd, maar er moet nog veel meer gedaan worden. Dit is urgent, commissaris.</p>
    </intervention>
    <intervention id="2-453-000" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">De uitspraak van het Europese Hof is niet zozeer een veroordeling van België of Griekenland, als wel een veroordeling van de Dublinverordening, omdat België krachtens deze verordening een Afghaanse asielzoeker kon terugsturen naar Griekenland. Dit is niet eerlijk. Het is ook niet eerlijk dat de grenslanden alleen overal voor moeten opdraaien. Laten we eerlijk zijn, de grenslanden zijn er niet om te dienen als politieagenten of grenswachten voor de rest van de landen van de Europese Unie.</p>
      <p sl="mt">Daarom en in navolging van het arrest van het Europese Hof van Justitie kunnen we vaststellen dat het terugsturen van asielzoekers van het ene Europese land naar een ander Europees land waar enorme spanningen zijn, in strijd is met het Europese Verdrag tot bescherming van de rechten van de mens.</p>
      <p sl="mt">Landen als Duitsland en het Verenigd Koninkrijk hebben dit al erkend en hebben het terugsturen van asielzoekers opgeschort. Het is echter noodzakelijk de Dublinverordening direct te wijzigen.</p>
    </intervention>
    <intervention id="2-454-000" speaker_id="96906" name="Kyriakos MAVRONIKOLAS" is_mep="True" mode="spoken" nationality="Cyprus" birth_date="25-01-1955" birth_place="Pafos" p_group="Group of the Progressive Alliance of Socialists and Democrats in the European Parliament" m_state="CY">
      <p sl="el">Mijnheer de Voorzitter, de reden waarom ik het noodzakelijk vond het woord te voeren in dit debat is dat er helemaal niet is gesproken over Cyprus en over het immigratieprobleem dat wij ondervinden.</p>
      <p sl="el">Cyprus is een kleine staat van een half miljoen inwoners waar dagelijks immigranten de ´Groene Lijn´ oversteken en aldus via de bezette gebieden binnenkomen. Hun aantal kan oplopen tot 30 à 50 mensen per dag, en dat op een bevolking van een half miljoen mensen.</p>
      <p sl="el">Wij hebben geen centra waar wij asielzoekers opvangen, met als resultaat dat als hun aanvraag uiteindelijk wordt verworpen, wij deze mensen niet kunnen terugsturen naar het land waar ze vandaag kwamen. Zij komen binnen via de bezette gebieden, vernietigen meestal hun documenten en blijven als immigranten op het eiland.</p>
    </intervention>
    <intervention id="2-455-000" speaker_id="96870" name="Gesine MEISSNER" is_mep="True" mode="spoken" nationality="Germany" birth_date="22-02-1952" birth_place="Uelzen" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, mevrouw Malmström, om het asielprobleem op te lossen hebben we zeker geen muur nodig. Iemand heeft dat voorgesteld, en daarom heb ik het woord gevraagd. Wie zoiets zegt, heeft niets begrepen van de Europese waarden.</p>
      <p sl="de">Wij willen de grondrechten en de mensenrechten garanderen. Wanneer iemand uit zijn land vlucht en bij ons asiel aanvraagt, om welke redenen dan ook, wanneer iemand vrijwillig in een overvol bootje stapt en zijn leven riskeert, dan kunnen wij zeker niet zeggen: "Wij willen die mensen hoe dan ook weer wegsturen". We moeten deze mensen een redelijke asielprocedure bieden, die volgens bepaalde regels moet verlopen, en we kunnen ook de landen in Zuid-Europa, waar ze aankomen, niet in de steek laten. Wat dat betreft ben ik het volledig eens met mevrouw Hirsch.</p>
      <p sl="de">Er is nog een andere reden waarom het verkeerd is om te zeggen: "We willen dat ze allemaal buiten blijven, we willen ze niet bij ons opvangen". We worden geconfronteerd met demografische veranderingen, in de toekomst moeten we de nadruk leggen op integratie, en we hebben wel degelijk ook asielzoekers nodig die bij ons willen blijven. Daarom is het niet alleen een kwestie van menselijkheid, het is ook een kwestie van gezond verstand in Europa. Daarom moeten we dit snel oplossen.</p>
    </intervention>
    <intervention id="2-456-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, volgens de uitspraak van het Europees Hof voor de rechten van de mens is het asielsysteem in Griekenland onmenselijk. Onmenselijk omdat een definitief besluit wel vijf jaar kan duren. Maar overal in Europa duren de procedures eeuwen omdat leugens worden verteld, legitimatiepapieren worden verbrand of vervalst, besluiten worden genegeerd en de regels van het asielsysteem eenvoudigweg worden misbruikt en omzeild. Dit geldt vooral als er geen werkelijke reden voor asiel is en de asielzoeker na een jarenlange procedure plotseling een beroep doet op het humanitair verblijfsrecht.</p>
      <p sl="de">Gezien de mislukking van het Europese asielsysteem moet gewoon eens duidelijk worden gezegd dat de EU niet alle economische vluchtelingen van de hele wereld kan opnemen en tegelijkertijd miljarden kan betalen aan ontwikkelingshulp en voor de opbouw van de democratie in de landen van herkomst.</p>
      <p sl="de">We moeten eindelijk een welomschreven asielrecht vastleggen dat sterk op het Verdrag van Genève is gebaseerd, om een eind te maken aan asielaanvragen van economische vluchtelingen. Daarbij dient ook schriftelijk te worden vastgelegd dat de asielaanvrager tot medewerking bij de procedure is verplicht. Daarmee moet een juridisch stokje worden gestoken voor misbruik van het humanitair recht.</p>
    </intervention>
    <intervention id="2-457-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, door het geleidelijk opheffen van de visumplicht enerzijds en de groeiende migratiestromen anderzijds is het noodzakelijk geworden het asielpakket eindelijk tot prioriteit van de Raad uit te roepen. Als dit initiatief door de Commissie wordt gesteund, zal het een positieve werking hebben. Dan zal namelijk een complexe zaak worden geregeld en een uniforme strategie worden vastgesteld waarmee uitvoering zal worden gegeven aan de beslissing die we vandaag nemen, en dan zal ons de mogelijkheid worden geboden om overdrachten zoals we die vandaag hebben besproken te voorkomen.</p>
      <p sl="it">We zijn uiteraard voor de bescherming van de grondrechten, maar we zullen er ook streng op toezien dat aan alle voorwaarden wordt voldaan. Mijnheer de commissaris, aangezien de situatie onhoudbaar is geworden, moeten we nu op zoek gaan naar een positieve regelgeving en een duidelijk wetgevingskader. Dit is een belangrijke stap die – daar ben ik van overtuigd – met uw bijdrage op redelijk korte termijn aan de Raad zal kunnen worden voorgelegd.</p>
    </intervention>
    <intervention id="2-458-000" speaker_id="28208" name="Nathalie GRIESBECK" is_mep="True" mode="spoken" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Mijnheer de Voorzitter, mijn vraag zal een hele korte zijn aangezien het debat erg compact was en ik het gevoel heb dat wij, enkele extreme elementen daargelaten, dezelfde bezorgdheid delen.</p>
      <p sl="fr">Aan de commissaris wil ik vragen wat zij wil stellen tegenover het iconoclastische idee om een muur te bouwen tussen Turkije en Griekenland, ook al kan dit worden verklaard door de enorme druk op dit land en zelfs al is er, zoals een aantal collega's heeft gezegd, vooral voor de mensen in de detentiecentra sprake van moeilijke omstandigheden.</p>
      <p sl="fr">Ook al staat het de lidstaten vrij hun eigen constructies te bedenken – zelfs al zou dit een muur zijn, hoewel dit toch een onrealistische oplossing is –, ligt hier voor ons, Europeanen, een taak, zowel conjunctureel gezien, wegens de gebeurtenissen op het eiland Lampedusa en de uitspraken van het Europese Hof voor de rechten van de mens, als structureel gezien, wegens de situatie van de landen in het zuiden.</p>
      <p sl="fr">De Dublinverordening moet derhalve dringend opnieuw onder de loep worden genomen, zodat wij gezamenlijk de verantwoordelijkheid kunnen nemen voor deze situaties in heel Europa. Daarbij moeten wij solidariteit en een humanistische benadering aan de dag leggen, en dat zullen wij alleen kunnen doen door een echt Europees asielrecht te construeren. Deze kwestie is nu dringender dan ooit.</p>
    </intervention>
    <intervention id="2-459-000" speaker_id="96755" name="Sergio Paolo Francesco SILVESTRIS" is_mep="True" mode="spoken" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, de waarden waarop de Europese Unie is gebaseerd – mensenrechten en grondrechten – mogen niet ter discussie worden gesteld. Door de uitspraak van het Europese Hof zijn urgente overwegingen en snelle en doeltreffende initiatieven noodzakelijk geworden. Deze uitspraak vereist de uitwerking, vaststelling en tenuitvoerlegging van een uniforme strategie en gezamenlijke inspanningen. De asielprocedures moeten zo snel en goed mogelijk behandeld worden.</p>
      <p sl="it">Maar Europa mag de grenslanden die te maken hebben met noodsituaties wegens migratiestromen – die niet alleen deze landen, maar via deze landen heel Europa treffen – niet aan hun lot overlaten. De grenslanden kunnen de verantwoordelijkheid voor de kosten en organisatie van de behandeling van asielaanvragen, die vaak veel tijd en aandacht vereisen, niet alleen dragen. Die tijd en aandacht mogen niet van invloed zijn op de waardigheid van de migranten, die altijd moet worden gegarandeerd.</p>
    </intervention>
    <intervention id="2-460-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik wil al degenen bedanken die een bijdrage hebben geleverd. Deze uitspraak is bijzonder interessant maar ondermijnt het huidig Dublinsysteem niet volledig. Dit systeem werkt min of meer en verplicht de lidstaten ertoe om, ongeacht de uitspraak, te waarborgen dat de grondrechten worden gerespecteerd. Desondanks wijst de uitspraak op enkele belangrijke problemen, en daarom moeten we de Overeenkomst van Dublin wijzigen en verbeteren.</p>
      <p sl="en">Dat is de reden waarom de Commissie verbeteringen heeft voorgesteld, en het doet mij veel plezier te weten dat u daaraan werkt en dat u ook de noodzaak inziet van een noodmechanisme op dit gebied. Wij steunen u volledig in dit opzicht.</p>
      <p sl="en">We moeten ook ons werk voor de vaststelling van een gemeenschappelijk asielstelsel versnellen. De meeste mensen hier zijn het daarmee eens, en ik ben heel dankbaar voor het werk dat u verricht. De beste manier om dat te bereiken is doorgaan met het werk, de verslagen publiceren en de Raad aanmoedigen om onderhandelingen te beginnen.</p>
      <p sl="en">Er zijn momenteel te veel verschillen tussen de lidstaten en dat is een onhoudbare situatie. In een gemeenschappelijke Unie, met gemeenschappelijke waarden en een gemeenschappelijke toepassing van de internationale normen en verdragen, mogen dergelijke grote verschillen als we nu hebben niet bestaan. Mensen moeten op een fatsoenlijke manier worden behandeld. We moeten bescherming voor de kwetsbaarste mensen waarborgen. We hebben efficiënte stelsels nodig, zodat mensen niet maandenlang, en soms jarenlang, worden vastgehouden. Dat is heel pijnlijk voor de betrokken personen en het is ook erg duur voor de samenleving. We moeten dat verbeteren. Nogmaals, ik kan u en de Raad alleen maar aanmoedigen om hieraan te blijven werken.</p>
      <p sl="en">Wat betreft Griekenland: de Commissie doet veel om het land te helpen. De Griekse regering voert momenteel haar actieplan uit. Het is een heel ambitieus plan, maar het was vanaf het begin duidelijk dat dit probleem niet in een weekend kon worden opgelost. Er zijn al lang bestaande problemen. Wij zijn er om steun te bieden, en het feit dat alle lidstaten betrokken zijn bij de Frontex-operatie en eveneens verschillende soorten bijstand hebben aangeboden – economische bijstand of technische expertise, tolken, administratieve bijstand – laat zien dat er echte Europese solidariteit is.</p>
      <p sl="en">We moeten Griekenland helpen, want Griekenland staat onder extreem hoge druk, en dat is ook een Europese uitdaging. Natuurlijk draagt Griekenland de hoofdverantwoordelijkheid. Het land heeft al veel gedaan, maar moet nog meer doen. Ik ben er niet van overtuigd dat een hek of een muur een oplossing is, want er zijn andere hervormingen die veel belangrijker zijn. We werken ook met het EASO, het nieuwe Europees Ondersteuningsbureau voor Asielzaken in Valletta, en we werken samen met de UNHCR.</p>
      <p sl="en">De laatste tijd heeft Turkije zich constructief en coöperatief opgesteld. We hebben na acht jaar de onderhandelingen over een overnameovereenkomst afgerond. Ik hoop dat de lidstaten deze zullen goedkeuren, wanneer we volgende week de volgende Raad hebben.</p>
      <p sl="en">Wat betreft de cijfers waarnaar mevrouw Wikström vroeg: de cijfers die ik heb voor de periode 2009 en 2010 geven aan dat de lidstaten aan Griekenland 16 328 verzoeken hebben gericht om migranten over of terug te nemen. Daarvan zijn er 12 638 (77 procent) ingewilligd. Desondanks hebben de lidstaten slechts 2 251 van deze overdrachten uitgevoerd, wat neerkomt op iets minder dan 14 procent.</p>
      <p sl="en">Ik wil u nogmaals bedanken voor de steun die u geeft aan het werk dat we proberen te doen met betrekking tot het asielpakket. De wetgevingshandelingen zijn ingediend. Laten we – Commissie, Parlement en Raad – samen blijven werken opdat dit zo snel mogelijk kan worden afgehandeld en we eindelijk een gemeenschappelijk Europees asielstelsel krijgen.</p>
    </intervention>
    <intervention id="2-461-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Het debat is gesloten.</p>
    </intervention>
  </section>
  <section id="creitem27" title="14. Onmiddellijke EU-maatregelen ter ondersteuning van Italië en andere lidstaten die geconfronteerd worden met uitzonderlijke migratiestromen (debat)">
    <intervention id="2-463-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Aan de orde is het debat over onmiddellijke EU-maatregelen ter ondersteuning van Italië en andere lidstaten die geconfronteerd worden met uitzonderlijke migratiestromen.</p>
    </intervention>
    <intervention id="2-464-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie . − Mijnheer de Voorzitter, dank u voor dit zeer gelegen komend debat over een situatie die onze volle aandacht verdient.</p>
      <p sl="en">De Commissie volgt de situatie zeer nauwlettend, en Frontex heeft twee deskundigen naar het gebied gestuurd. Naar verluidt hebben de laatste paar dagen circa 5 500 Tunesische migranten de Italiaanse kust bereikt, maar de aantallen zijn de afgelopen 24 uur enigszins gedaald. Het merendeel van de mensen die arriveren, zijn mannen van twintig tot dertig jaar oud, maar er zijn ook 34 vrouwen en 108 kinderen, en er zijn 27 mensensmokkelaars geïdentificeerd. De mensen die op de Italiaanse kust arriveren, veroorzaken een uitzonderlijk hoge druk op de opvangvoorzieningen van Italië en in het bijzonder op die van Lampedusa.</p>
      <p sl="en">Afgelopen zaterdag hebben we al contact gelegd met het Italiaanse ministerie van Binnenlandse Zaken, en we hebben ook een formeel verzoek om Europese bijstand ontvangen. We zijn bereid om zowel Italië als Tunesië te helpen. Dit is een belangrijke kwestie voor de hele EU, en niet slechts een bilaterale kwestie. Zelfs vóór de meest recente ontwikkelingen was de Commissie al begonnen om samen met Frontex na te gaan wat er op korte en middellange termijn kan worden gedaan. Het gemeenschappelijke antwoord van de EU moet zijn gebaseerd op het beginsel van Europese solidariteit tussen de lidstaten, en we zijn bereid om Italië te helpen.</p>
      <p sl="en">Onze aanpak moet echter ook zijn gebaseerd op solidariteit met Tunesië en zijn overgang naar democratie. Dit is ook verwoord door Lady Ashton, toen zij gisteren in Tunis de Tunesische autoriteiten bezocht en hun politieke en financiële steun aanbood.</p>
      <p sl="en">Om Italië in deze omstandigheden bij te staan hebben we een uitgebreide reeks van concrete maatregelen en snelle financiële bijstand vastgesteld. In financieel opzicht zijn we bereid om, in aanvulling op de al voor Italië uitgetrokken middelen, buitengewone bijstand uit het Europees Vluchtelingenfonds voor 2011 vlot te trekken. Dit zou de kosten moeten dekken van accommodatie, infrastructuur, materiële hulpverlening, medische zorg, maatschappelijk werkers, advisering met betrekking tot gerechtelijke en administratieve asielprocedures, rechtsbijstand, vertaal- en tolkdiensten, enzovoort.</p>
      <p sl="en">We kunnen ook heel snel middelen vlot trekken uit Europese fondsen zoals het Buitengrenzenfonds, en Italië kan, indien nodig, het nieuwe Europees Ondersteuningsbureau voor Asielzaken in Valletta vragen om teams te sturen die de nationale autoriteiten kunnen helpen bij de behandeling van de asielaanvragen.</p>
      <p sl="en">Wat betreft de bewaking van de buitengrenzen zou een gezamenlijke Frontex-operatie kunnen worden opgezet, en ik heb contact met Frontex. Ik weet dat er op technisch niveau al voorbereidingen worden getroffen.</p>
      <p sl="en">Zoals gewoonlijk is een dergelijk gezamenlijk debat afhankelijk van de vrijwillige bijdragen van apparatuur van de lidstaten. Ik nodig alle lidstaten uit om blijk te geven van hun steun. Maar laat ik u op één punt geruststellen, en dan verwijs ik naar het debat dat we een paar minuut geleden hebben gevoerd: daar operaties op zee/land verschillend van aard zijn en de lidstaten worden gevraagd om deel te nemen aan een nieuwe gezamenlijke operatie, zal dit niet in concurrentie staan tot hun bijdrage aan de operatie die we nu hebben aan de Griekse landsgrens. Die is natuurlijk ook een prioriteit.</p>
      <p sl="en">Ik wil onderstrepen dat we bijzondere aandacht moeten schenken aan kwetsbare categorieën van personen die internationale bescherming behoeven. Er moet rekening worden gehouden met hun behoeften, en zij moeten toegang hebben tot de speciale bescherming waarop zij recht hebben overeenkomstig de nationale en de Europese wetgeving.</p>
      <p sl="en">Met de concrete acties die ik nu heb genoemd, zijn we klaar om vertegenwoordigers van de Italiaanse autoriteiten te ontmoeten en met hen afspraken te maken over de details van elk van deze acties en de volgende stappen.</p>
      <p sl="en">Natuurlijk moet er ook een strategie voor de middellange termijn worden uitgewerkt. In de specifieke context van de migratiestromen hebben we behoefte aan een combinatie van effectief grensbeheer en een strategie ter ondersteuning van de democratische en economische overgang. Op korte termijn zouden de Tunesische autoriteiten, op zee en langs de kust, de grenzen van hun eigen land doeltreffend moeten bewaken, om te voorkomen dat smokkelaars, mensenhandelaars en criminelen die uit de gevangenis zijn ontsnapt, van de situatie profiteren. Het is ook belangrijk dat Tunesië de mensen terugneemt die het grondgebied van de EU-lidstaten hebben bereikt en geen internationale bescherming nodig hebben.</p>
      <p sl="en">Bij de overweging van een meer structurele interventie moeten we ook de mogelijkheden verkennen om de Europese bijstand gerichter te maken. Daartoe moeten wij projecten bevorderen voor het ondersteunen van activiteiten die inkomen genereren en banen scheppen in de verschillende regio´s van Tunesië, en ik doel dan in het bijzonder op de zuidelijke delen van het land.</p>
      <p sl="en">Meer in het algemeen moet een samenhangende aanpak voor de ondersteuning van de politieke en economische ontwikkeling in Tunesië mogelijkheden omvatten voor legale emigratie van deze mensen naar de EU, alsook mogelijkheden voor de uitwisseling van goederen, diensten en knowhow.</p>
      <p sl="en">Er waait een wind over het Middellandse Zeegebied als gevolg van deze volksrevoluties. Deze wind kan Tunesië, andere landen en de EU veel positieve ontwikkelingen brengen. De huidige situatie op Lampedusa mag onze intentie om bijstand en steun te verlenen aan deze opkomende democratieën en aan de jonge generatie die er zo gepassioneerd en vredig in is geslaagd om fundamentele politieke veranderingen te bewerkstelligen, niet ondermijnen.</p>
    </intervention>
    <intervention id="2-465-000" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="en">namens de PPE-Fractie . – Mijnheer de Voorzitter, de humanitaire noodsituatie in Italië en in het bijzonder op het eiland Lampedusa – want dat is wat het is, een humanitaire noodsituatie – dwingt ons om snel te handelen.</p>
      <p sl="en">Ik stel vijf stappen voor. Op de eerste plaats een echt Marshallplan voor Tunesië en Egypte, dat over de hele linie tastbare hulp biedt, in ruil waarvoor tegelijkertijd volledige medewerking van de Tunesische autoriteiten wordt verwacht in het blokkeren van hun kusten, om geen verdere illegale emigratie over zee toe te laten.</p>
      <p sl="en">Op de tweede plaats moeten we snel een Rabit-missie – een ‘rapid border intervention team ’ of snel grensinterventieteam – van Frontex inzetten. Mevrouw de commissaris, we hebben dus niet slechts twee Frontex-deskundigen nodig, maar een Frontex-missie, die nu daarheen moet worden gezonden.</p>
      <p sl="en">Op derde plaats moeten we Italië tastbare hulp bieden bij de opvang van de duizenden mensen die op Lampedusa aan land zijn gekomen. Eerlijk gezegd, mevrouw de commissaris, begrijp ik niet hoe u kunt zeggen dat het EASO zijn deskundigen zal sturen, terwijl dit EU-bureau nog niet eens operationeel is. We zullen het dus op een andere manier moeten doen.</p>
      <p sl="en">Op de vierde plaats moeten we helpen bij het repatriëringsproces: onmiddellijke repatriëring van mensen die niet in aanmerking komen voor asielbescherming. Zij zouden moeten worden teruggestuurd naar Tunesië, waar ze vandaan komen.</p>
      <p sl="en">Tot slot moeten we in gedachten houden dat artikel 80 van het Verdrag duidelijk stelt dat aan ons immigratiebeleid de beginselen van solidariteit en een billijke verdeling van de verantwoordelijkheid ten grondslag liggen. Ik denk dat het hoog tijd is dat de Commissie dit artikel ten uitvoer legt.</p>
    </intervention>
    <intervention id="2-466-000" speaker_id="96812" name="Juan Fernando LÓPEZ AGUILAR" is_mep="True" mode="spoken" nationality="Spain" birth_date="10-06-1961" m_state="ES">
      <p sl="es">namens de S&amp;D-Fractie. – Mijnheer de Voorzitter, ik denk dat een grote meerderheid van de leden van het Europees Parlement de democratische bewegingen in de mediterrane landen verwelkomt als een uitdaging voor het Europese buitenlands beleid en voor zijn verbondenheid met bepaalde waarden, maar ik denk ook dat velen onder ons weten dat deze bewegingen niet ongevaarlijk zijn. Ze hebben gevolgen op het humanitaire vlak en een impact in de vorm van migratiedruk op de aangrenzende landen.</p>
      <p sl="es">Dit is dan ook het moment om er nog eens op te wijzen dat het Verdrag van Lissabon van kracht is, en in de artikelen 67, 77, en 78, lid 3 en lid 80 staat, zoals zojuist gezegd is, dat gedeelde solidariteit en verantwoordelijkheid deze uitdaging tot een Europese uitdaging maken. Het is niet alleen een gedeelde maar ook een gemeenschappelijke uitdaging, en dus een uitdaging die de Europese instellingen aangaat.</p>
      <p sl="es">Dit is ook het moment om te zeggen dat geen enkel land alleen is. Dit is het moment om te zeggen dat dit niet de zaak is van Italië op Lampedusa, of die van Malta, Griekenland of Spanje. Nee! Het is een zaak van de Europese instellingen. Dit is echter ook het moment om te zeggen dat we het niet over Frontex hebben, dat een operationeel agentschap is, noch over het EASO, het Europees Ondersteuningsbureau voor asielzaken, maar over het niveau van de politieke besluitvorming. Dit houdt in dat we erop moeten wijzen dat de vereiste middelen geïnvesteerd moeten worden in ontwikkelingssamenwerking en dat we die landen moeten helpen bij het instellen en consolideren van de democratie. Er moeten echter ook voldoende middelen worden verstrekt voor steun aan de EU-lidstaten die geconfronteerd worden met de uitdaging van eerstelijnszorg aan immigranten en met de uitdaging van het beheer van de gemeenschappelijke grenzen.</p>
      <p sl="es">Daarom is dit het moment om te zeggen dat het Verdrag van Lissabon een heel programma omvat dat moet worden uitgevoerd, en dat het Europees Parlement er zal zijn om dat te ondersteunen door de uitdaging aan te gaan die voor ons ligt.</p>
    </intervention>
    <intervention id="2-467-000" speaker_id="97229" name="Niccolò RINALDI" is_mep="True" mode="spoken" nationality="Italy" birth_date="03-12-1962" birth_place="Firenze" p_group="Group of the Alliance of Liberals and Democrats for Europe - Vice" m_state="IT">
      <p sl="it">namens de ALDE-Fractie. – Mijnheer de Voorzitter, commissaris, dames en heren, ik begin met de verklaring die de Italiaanse minister van Buitenlandse Zaken gisteren in Damascus zou hebben afgelegd en waarin hij zou hebben gezegd dat Syrië – luistert u goed – “een stabiel land” is “waarin tegemoet wordt gekomen aan de behoefte van het volk aan modernisering”. De Italiaanse minster van Binnenlandse Zaken heeft echter enkele dagen geleden nog een verklaring afgelegd waarin hij zijn verantwoordelijkheden afschoof op Europa door te zeggen dat Europa Italië alleen zou hebben gelaten. “Zoals gewoonlijk”, voegde hij daar met een vleugje valsheid aan toe.</p>
      <p sl="it">Maar zoals gewoonlijk wordt er een beroep gedaan op Europa als dat goed uitkomt, maar wordt Brussel op irritante wijze genegeerd als het een akkoord inzake repatriëring over zee afkeurt. Dit akkoord schendt het humanitair recht en verrijkt Afrikaanse dictators – waarvan enkele nu ten val komen – en tot op de dag van vandaag worden er miljarden euro’s geschonken aan het Libië van Khadaffi. In 2009 bood het Europees Vluchtelingenfonds een steun aan van tien miljoen euro, maar de Italiaanse regering besloot daar geen gebruik van te maken, misschien wel omdat die steun gebruikt zou moeten worden volgens de transparantere Europese procedures, en niet volgens de criteria van de Italiaanse dienst voor civiele bescherming.</p>
      <p sl="it">Ik ben van mening dat op deze manier en met deze verklaringen niets wordt bereikt. Er is werkelijk niets geleerd van de afgelopen weken: Lampedusa herinnert ons eraan dat de geschiedenis sterker is dan bepaalde politieke spelletjes en dan verklaringen die illusies wekken, maar ook dat je met geld niet alles kan kopen, en dat men zich niet alleen tot Europa kan wenden wanneer dat goed uitkomt, maar dat Europa een project is waarvoor men zich elke dag moet inzetten, waar rechten en solidariteit worden geëist, maar waar ook de eigen toezeggingen moeten worden nageleefd.</p>
      <p sl="it">Om de migratiestromen op duurzame en doelmatige wijze te verminderen zijn vijf dingen noodzakelijk: democratie, ontwikkeling, eerbiediging van het internationaal recht, Europese solidariteit, en bovenal, geen volksmennerij.</p>
    </intervention>
    <intervention id="2-468-000" speaker_id="96728" name="Barbara LOCHBIHLER" is_mep="True" mode="spoken" nationality="Germany" birth_date="20-05-1959" birth_place="Obergünzburg" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie . – Mijnheer de Voorzitter, door de titel van dit debat te beperken tot ondersteuning van Italië en andere lidstaten herhalen we voor de zoveelste maal de fout dat alleen de moeilijkheden van de landen aan de Middellandse Zee centraal worden gesteld. Het ontbreekt aan aandacht en zorg voor de vluchtelingen die de Middellandse Zee oversteken.</p>
      <p sl="de">Als we onze eigen principes inzake de bescherming van vluchtelingen serieus nemen, moeten we allereerst nagaan en individueel beoordelen in welke situatie deze vluchtelingen zich bevinden en hun de garantie geven dat hun mensenrechten worden beschermd. We mogen in geen geval toelaten dat ze worden geweerd en dat de grenzen hermetisch worden gesloten. Keer op keer wordt de vraag gesteld in hoeverre het EU-Agentschap voor grensbeheer, Frontex, hierbij behulpzaam kan zijn. Het agentschap kan misschien hulp bieden als het de bescherming van de vluchtelingen en hun redding centraal stelt in zijn werkzaamheden. Het terugsturen van boten met vluchtelingen, zoals we in het verleden altijd weer moesten beleven, mag niet meer gebeuren. We werken in het Parlement net aan het nieuwe mandaat voor Frontex en het valt te hopen dat we concrete vooruitgang kunnen boeken door te zorgen voor meer transparantie en het agentschap concrete richtsnoeren te geven voor manier waarop het zijn taken moet uitvoeren overeenkomstig de mensenrechten.</p>
      <p sl="de">Tegelijkertijd moeten we natuurlijk Tunesië snel helpen om zijn economie zo te organiseren dat de mensen erop kunnen vertrouwen dat ze in eigen land kunnen rondkomen. We moeten ervoor zorgen dat Tunesië er door handel met de EU en door subsidiëring van projecten zo snel mogelijk in slaagt een positieve economische ontwikkeling tot stand te brengen. Dit is een van de voornaamste eisen van de democratische overgang in Tunesië.</p>
      <p sl="de">Het is volstrekt onbegrijpelijk dat veel lidstaten van de EU de landen aan de Middellandse Zee voor de zoveelste keer alleen laten in hun pogingen om de plotselinge golven vluchtelingen het hoofd te bieden. De oproep om eilanden als Lampedusa en Malta op vrijwillige basis te ontlasten vindt geen gehoor. We moeten hier voor een verplichte regeling zorgen die ook de lidstaten in het midden en het noorden van de EU dwingt om vluchtelingen op te nemen. De infrastructuur ervoor is aanwezig – het ontbreekt alleen aan politieke wil en concrete solidariteit.</p>
    </intervention>
    <intervention id="2-469-000" speaker_id="96821" name="Rui TAVARES" is_mep="True" mode="spoken" nationality="Portugal" birth_date="29-07-1972" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">namens de GUE/NGL-Fractie. – Mijnheer de Voorzitter, dames en heren, wij kunnen het probleem van Lampedusa onmogelijk behandelen zonder het volgende voor ogen te houden: onder president Ben Ali was er in Tunesië een wet van kracht die nog niet is herroepen en die emigratie als misdrijf aanmerkt. Dit betekent dat deze kwestie niet uitsluitend aan Frontex mag worden overgelaten, aangezien wij uiteraard moeten garanderen dat de mensen die worden teruggestuurd niet in een Tunesische gevangenis belanden. Wij moeten de nieuwe regering ertoe brengen de voornoemde wet in te trekken.</p>
      <p sl="pt">Ik ben echter bovenal van oordeel dat dit alles wijst op een fundamenteel gebrek aan realiteitszin van ons immigratiebeleid, dat afhankelijk is van één persoon. En ik bedoel dan niet mevrouw Malmström of de heer Barroso, maar de heer Ghaddafi. Stel dat Ghaddafi valt, wat ik overigens van harte hoop, dan zijn wij onze voornaamste buffer voor immigranten uit Noord-Afrika en de landen ten zuiden van de Sahara kwijt.</p>
      <p sl="pt">Bovendien blijkt hieruit dat wij thans geconfronteerd worden met een lijn van vijfduizend kilometer, van Marokko tot Syrië, waarlangs het humanitaire risico overal is toegenomen, en dat wij ons moeten voorbereiden op een vluchtelingencrisis, wellicht zonder precedent in de Europese geschiedenis sinds de ontwikkelingen van 1956 in Hongarije. Dit betekent dat er een einde moet komen aan de medebeslissingsprocedure bij problemen van hervestiging, want het risico bestaat dat er aan de Europese grenzen vluchtelingenkampen zullen ontstaan als een van de revoluties slecht afloopt, wat hopelijk niet het geval is. Dit betekent ook dat er eindelijk definitief werk moeten worden gemaakt van het asielbeleid in Europa en de solidaire hervestiging van asielzoekers in de landen van de Europese Unie.</p>
    </intervention>
    <intervention id="2-470-000" speaker_id="96994" name="Fiorello PROVERA" is_mep="True" mode="spoken" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">namens de EFD-Fractie . – Mijnheer de Voorzitter, dames en heren, we moeten een onmiddellijk politiek antwoord geven op deze noodsituaties. Italië vraagt om drie dringende maatregelen: 1) de transformatie van Frontex van een coördinatieagentschap naar een operationele structuur met eigen personeel en middelen, 2) de verwezenlijking van het principe van lastenverdeling, 3) het gebruik van Europol voor onderzoek naar mogelijke terroristische infiltraties en de criminele organisatie van mensenhandel, en 4) de toewijzing van middelen om deze noodsituatie het hoofd te bieden.</p>
      <p sl="it">Desondanks zal dit de structurele oorzaken van de Maghrebijnse revoluties niet oplossen. Deze houden verband met de afwezigheid van echte politieke partijen, vakbonden, verenigingen, persvrijheid en vooral eerbiediging van de mensenrechten. Feitelijk ontbreken dus de institutionele instrumenten die de echte democratie kenmerken en een stem aan het volk geven. Zonder die instrumenten zal er noch economische ontwikkeling zijn, noch werkgelegenheid, noch stabiliteit en veiligheid voor iedereen. Dit is de echte politieke uitdaging die Europa aan moet gaan.</p>
    </intervention>
    <intervention id="2-471-000" speaker_id="96904" name="Barry MADLENER" is_mep="True" mode="spoken" nationality="Netherlands" birth_date="06-01-1969" birth_place="Leiden" p_group="Non" m_state="NL">
      <p sl="nl">Wij hebben echt een noodsituatie in Europa. Europa wordt op dit moment overspoeld door een tsunami van islamitische immigranten vanuit Barbarije, Noord-Afrika.</p>
      <p sl="nl">Tienduizenden gelukszoekers, waaronder zware criminelen en zelfs terroristen zijn reeds aangekomen in Lampedusa en honderdduizenden staan op het punt precies hetzelfde te doen. De Europese grens blijkt zo lek als een mandje. Italië faalt bij de bescherming van onze buitengrens en Frontex loopt achter de feiten aan.</p>
      <p sl="nl">Ik wil daarom de Raad en de hoge vertegenwoordiger Ashton vragen om een spoedvergadering conform artikel 28, lid 2, bijeen te roepen, waarin de Raad krachtige maatregelen neemt om deze immigratiegolf een halt toe te roepen. En ik wil ook een oproep doen aan premier Berlusconi. Vraag ons niet om geld om uw rotzooi en afval op te ruimen en vraag ons ook niet om geld om uw immigranten te weren. Maar ga eens wat minder achter de vrouwen aan lopen en ga aan het werk om al die immigranten terug naar Afrika te sturen.</p>
    </intervention>
    <intervention id="2-472-000" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, allereerst wil ik mevrouw de commissaris bedanken voor de inspanningen die zij heeft gedaan en zal blijven doen om deze humanitaire noodsituatie aan te pakken. U weet echter net zo goed als ik, commissaris, dat de echte noodsituatie niet de humanitaire is – die is daar slechts een gevolg van – maar het feit dat Europa tijdens deze historische opstand, die in de gehele Maghreb plaatsvindt, onmachtig over komt. Dat wil zeggen dat Europa niet in staat is een nieuwe strategie voor het Middellandse Zeegebied te ontwikkelen, wat vaak is geprobeerd maar altijd is mislukt. Het proces van Lissabon is mislukt, en de Unie voor het Middellandse Zeegebied is ook faliekant mislukt.</p>
      <p sl="it">We hebben geen goed beeld van wat de echte problemen zijn: we moeten problemen samen aanpakken, maar de Raad is vandaag afwezig. We hebben de Raad gevraagd om na te denken over de noodzaak van een Europese strategie voor niet zozeer het immigratieprobleem en de strijd tegen illegale immigratie, maar de democratie en de vrijheid in het hele Middellandse Zeegebied.</p>
      <p sl="it">Toen het Oostblok uiteenviel hebben we door een goede samenwerking met zijn allen concrete antwoorden gegeven, en gemakkelijk een oplossing gevonden voor het probleem van de duizenden Polen die hier naar toe zijn gekomen, omdat we ons hebben gericht op de integratie van heel Oost-Europa. Maar over het Middellandse Zeegebied hebben we vandaag niets te zeggen. We hebben echter een strategie nodig. Zonder strategie kunnen we geen antwoorden geven. Wij waarderen uw goede wil, maar daar blijft het dan ook bij.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="2-473-000" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Mijnheer de Voorzitter, mijnheer Mauro, u moet weten dat ik hier met u in discussie zou kunnen treden over de reden waarom Europa niet in staat is het hoofd te bieden aan zijn immigratieproblemen. Ik zou zeggen dat dit voornamelijk is toe te schrijven aan het feit dat men probeert een politieel antwoord te geven op een probleem van sociale, economische en politieke aard.</p>
      <p sl="pt">De vraag die ik u wens te stellen houdt echter verband met wat mijn collega, de heer Tavares, hier ter sprake heeft gebracht. Vindt u het aanvaardbaar dat Frontex of andere operationele instrumenten Tunesiërs repatriëren terwijl gerepatrieerde burgers krachtens de Tunesische wetgeving nog steeds gevangen worden gezet? Of acht u het in de eerste plaats noodzakelijk diplomatieke actie te ondernemen om te waarborgen dat de desbetreffende wet wordt ingetrokken, zodat daarna een debat kan worden geopend over andere soorten instrumenten, zoals die welke ik zojuist heb genoemd?</p>
    </intervention>
    <intervention id="2-474-000" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Ik dank u voor deze vraag. Ik wil u eraan herinneren dat ik slechts enkele dagen geleden samen met de heer Panzeri, de voorzitter van de delegatie voor de betrekkingen met de Maghreblanden, tijdens een missie naar Tunesië heb kunnen constateren dat de interim-regering ingrijpende wijzigingen aan het aanbrengen is in de rechtspraak en in de wetten die daaraan te grondslag liggen.</p>
      <p sl="it">Ik geloof juist dat we op basis van vertrouwen tussen Europa en het nieuwe politieke landschap dat zich in Tunesië aftekent de eerste stappen kunnen zetten in de richting van een oplossing van het door u aangekaarte probleem.</p>
    </intervention>
    <intervention id="2-475-000" speaker_id="96742" name="Jean-Luc MÉLENCHON" is_mep="True" mode="spoken" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Mijnheer de Voorzitter, ja, het was de op twee na laatste spreker. Ik wil mijn collega vragen wat hem ervan heeft overtuigd dat de mensen op Lampedusa islamisten en boeven zijn. Beschikt hij over persoonlijke informatie die hem zulks doet beweren of is het in feite ontsproten aan zijn eigen fantasie?</p>
    </intervention>
    <intervention id="2-476-000" speaker_id="96904" name="Barry MADLENER" is_mep="True" mode="spoken" nationality="Netherlands" birth_date="06-01-1969" birth_place="Leiden" p_group="Non" m_state="NL">
      <p sl="nl">Het is toch algemeen bekend dat de mensen die daar aankomen vanuit Libië over het algemeen islamitische mensen zijn, en dat daar heel veel criminelen bij zijn, en ook zelfs terroristen?</p>
      <p sl="nl">Ik neem aan dat iedereen dat hier weet, en als u dat niet weet, dan bent u volstrekt naïef.</p>
    </intervention>
    <intervention id="2-477-000" speaker_id="96864" name="David Maria SASSOLI" is_mep="True" mode="spoken" nationality="Italy" birth_date="30-05-1956" birth_place="Firenze" m_state="IT">
      <p sl="it">Mijnheer de Voorzitter, commissaris, dames en heren, we zijn blij om met de Commissie te kunnen discussiëren over de Noord-Afrikaanse migratiecrisis. We hebben deze mensen op Lampedusa zien aankomen zonder dat daar de benodigde structuren waren om ze te ontvangen en te identificeren. De Italiaanse regering heeft het asielzoekerscentrum al enige tijd geleden ontmanteld, met de slogan ‘Geen immigratie’, en de aanwezige structuren verminderd. Aldus heeft zij Italië de mogelijkheid ontnomen om het hoofd te bieden aan de illegale immigratie.</p>
      <p sl="it">We weten dat dit probleem betrekking heeft op Italië, maar ook Europa aangaat. Er is een aanzienlijke financiële inzet nodig om dit probleem op te lossen binnen een gecoördineerd beleidskader, met inachtneming van de internationale verdragen en de bescherming van de vluchtelingen. Commissaris, ik zou precies willen weten wanneer de Italiaanse regering de Europese Commissie heeft gevraagd om in te grijpen, want er is sprake geweest van enkele controversies, waar u goed van op de hoogte bent.</p>
    </intervention>
    <intervention id="2-478-000" speaker_id="97198" name="Mara BIZZOTTO" is_mep="True" mode="spoken" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Mijnheer de Voorzitter, dames en heren, in de afgelopen uren zijn meer dan vijfduizend immigranten aangekomen in Italië, en er zijn er nog honderdduizend onderweg naar Italië, Frankrijk en Duitsland. De Tunesische minister van Justitie bevestigt dat zich onder de immigranten circa elfduizend gevangenen, terroristen en criminelen bevinden.</p>
      <p sl="it">Ik heb tijdig een vraag ingediend bij de Commissie met verzoek om een spoedig antwoord van Barones Ashton, die vandaag onbegrijpelijk genoeg afwezig is. De Commissie heeft echter pas vandaag ermee ingestemd te antwoorden, en alleen omdat zij gisteren door het Parlement in het nauw was gedreven. Deze oorverdovende stilte is de duidelijkste uiting van de inconsistentie van dit Europa en van zijn regering, die zelfs bang is een standpunt in te nemen in deze humanitaire noodsituatie, die ons voor serieuze humanitaire en veiligheidsproblemen stelt.</p>
      <p sl="it">Een half uur, dames en heren: dat is de tijd die deze democratische instelling heeft om te discussiëren over een historische gebeurtenis en de gevolgen daarvan voor de Europese bevolking. Wat moet ik zeggen tegen mijn bange kiezers? Wat zal de Europese Unie morgen – en dan bedoel ik ook morgen! – doen om deze ernstige situatie aan te pakken?</p>
    </intervention>
    <intervention id="2-479-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, in het midden van de Middellandse Zee ligt een eiland, een verafgelegen eiland dat Lampedusa heet. Al in 2008 stond het eiland in het middelpunt van de belangstelling toen er veertigduizend vluchtelingen aankwamen. Het probleem is toen opgelost dankzij het akkoord – het zogeheten ‘vriendschapsverdrag’ – dat door de Italiaanse en de Libische overheid werd gesloten.</p>
      <p sl="it">Nu zijn we weer terug bij af, maar dit keer is de situatie een stuk ingewikkelder, mevrouw Malmström. De drang naar vrede en stabiliteit en de nieuwe regeringen in Tunesië en Egypte zijn de drijvende krachten achter een storm die nu over het Middellandse-Zeegebied raast. Ik ben Siciliaan en, in tegenstelling tot vele van mijn collega’s die het woord hebben genomen, in het toen nog bestaande verwijdercentrum geweest. Dat centrum was op dat moment nuttig, maar nadat het akkoord over het vriendschapsverdrag werd gesloten was er geen reden meer om het centrum open te houden.</p>
      <p sl="it">Wat kan de Commissie doen en wat kan Frontex doen? Uiteraard willen we allemaal dat de snelle-interventiemissie concreet wordt uitgevoerd. We willen dat Frontex een flexibel, slank en goed gestructureerd agentschap wordt met eigen financiële middelen – de heer Busuttil en ik zijn in de Commissie burgerlijke vrijheden, justitie en binnenlandse zaken het mandaat van Frontex aan het herzien. Daarnaast heeft de heer Mauro de Raad al verzocht om onmiddellijk op te treden, en de zaak zonder verdere vertragingen aan de orde te stellen, want het is een absolute prioriteit, aangezien nu ook uit Egypte immigranten aankomen.</p>
      <p sl="it">Het concrete gevaar is dat de trots en waardigheid van een groot aantal vluchtelingen wordt aangetast door de onvermijdelijke vertragingen, ook al zijn we ervan overtuigd dat mevrouw Malmström nogmaals uitstekend werk zal verrichten.</p>
    </intervention>
    <intervention id="2-480-000" speaker_id="28365" name="Pier Antonio PANZERI" is_mep="True" mode="spoken" nationality="Italy" birth_date="06-06-1955" birth_place="Riviera D'Adda" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, dames en heren, de huidige migratiestroom is een serieus probleem en een Europees probleem. Klagen helpt echter niets. Veeleer hebben we behoefte aan een effectieve samenwerking om de huidige noodsituatie met een constructieve geest en een vooruitziende blik aan te pakken. We moeten op twee niveaus ingrijpen en zullen brede schouders nodig hebben om onze verantwoordelijkheid te dragen.</p>
      <p sl="it">Het eerste niveau betreft de onmiddellijke situatie. Er moeten aanvullende financiële middelen beschikbaar gesteld worden om deze noodsituatie het hoofd te bieden. We moeten eindelijk om de Europese tafel gaan zitten en de mogelijkheid van een eerlijke verdeling van de immigranten over de verschillende landen bespreken, en tot slot moeten we besprekingen voeren met de Tunesische interim-regering en van haar eisen dat ze voorziet in toereikende middelen en instrumenten om de migrantenstroom te stoppen.</p>
      <p sl="it">Het tweede niveau is meer politiek van aard. Het is absoluut noodzakelijk het nabuurschapsbeleid op radicale wijze te herzien. Er is optreden nodig dat is gebaseerd op een hernieuwd economisch, financieel en sociaal samenwerkingsbeleid, op een intelligent immigratiebeleid en op een effectieve steun aan de economische hervormingen en het democratisch overgangsproces dat nu in Tunesië aan de gang is.</p>
      <p sl="it">Alleen door zo te werk te gaan zullen we in staat zijn de problemen waar Italië en Europa nu voor staan aan te pakken en op te lossen. Commissaris, ik denk dat u het met ons allen eens zal zijn dat het echt tijd is om de daad bij het woord te voegen.</p>
    </intervention>
    <intervention id="2-481-000" speaker_id="96806" name="Teresa JIMÉNEZ-BECERRIL BARRIO" is_mep="True" mode="spoken" nationality="Spain" birth_date="24-07-1961" birth_place="Sevilla" p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, ik wil niet ingaan op de vergelijking tussen terrorisme en immigratie maar ik heb wel geconstateerd dat de Europese Unie helaas alleen in actie komt in noodsituaties, als er een ernstige aanslag is gepleegd of er een massale toevloed van immigranten is, zoals nu het geval is op Lampedusa, waar de exodus van mensen uit Tunesië naar de Italiaanse kusten zou kunnen uitmonden in een ‘Kroniek van een aangekondigde Dood’.</p>
      <p sl="es">De reis van de hoop kan uiteindelijk een vervloekte reis worden, en dit zal zwaar wegen op het geweten van ons allen die getuige zijn van deze aanhoudende, ongecontroleerde toevloed en die niet met voldoende gezag zeggen ‘genoeg is genoeg’. Als er weer zoiets gebeurt, zullen we ach en wee roepen, maar de dag erna zullen we het weer vergeten.</p>
      <p sl="es">De burgers van Europa hebben de plicht en het recht om de waarheid te kennen, namelijk dat de strategie voor het Middellandse-Zeegebied niet werkt, dat het gemeenschappelijk immigratiebeleid een droom zal blijven zolang de landen van Europa zich er niet toe verplichten om Frontex met de financiële middelen uit te rusten die zijn doelmatigheid vereisen.</p>
      <p sl="es">Praten kost niets, maar we moeten iets doen. Dacht u werkelijk dat Frontex op het ogenblik in staat is om de veiligheid van de Europese grenzen te garanderen? Ik denk van niet. Laten we hopen dat de burgers van Egypte, Tunesië en andere Noord-Afrikaanse landen niet massaal besluiten om een betere toekomst in Europa te zoeken, maar dat ze dat in hun eigen landen doen, want dat is waarvoor ze gestreden hebben, en wij moeten hen daarbij helpen.</p>
      <p sl="es">Daarom zijn solidariteit en verantwoordelijkheid geboden maar bovenal waarheid. We moeten de waarheid zeggen als we het hebben over een gemeenschappelijk Europees immigratiebeleid, dat vandaag meer dan ooit noodzakelijk is.</p>
    </intervention>
    <intervention id="2-482-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, als het over immigratie ging leek Europa lange tijd op Doornroosje, en wij betalen nu de prijs voor de verspilde tijd. De waarheid is dat immigratie nog geen prioriteit voor Europa is, en evenmin voor de 27 lidstaten, maar vaak een last is die de grenslanden alleen moeten dragen. Ook de ontwikkeling van een passende Euromediterrane strategie zou een gemeenschappelijk doel moeten zijn, maar ook nu kunnen we niet anders dan toegeven dat het proces van Barcelona nooit van de grond is gekomen.</p>
      <p sl="it">De waarheid is, commissaris, dat deze onderwerpen niet gemakkelijk liggen. Sommige lidstaten, zoals Italië, Griekenland, Malta, enzovoort, zijn terecht verplicht zich hiermee bezig te houden, en hebben een solidariteitsplicht, terwijl het grootste deel van de andere lidstaten voor het raam blijft zitten, als passieve toeschouwers die zich beperken tot anderen de les lezen.</p>
      <p sl="it">Er is dus veel te doen op wetgevend vlak, met betrekking tot middelen, de versterking van de instrumenten – ik doel op Frontex – maar er is vooral behoefte aan politieke wil. Mijnheer de Voorzitter, dat is waar ik commissaris Malmström en de hele Commissie voor wil bedanken: voor de vandaag nogmaals benadrukte toezegging aan de Italiaanse regering om de humanitaire noodsituatie in Lampedusa aan te pakken.</p>
    </intervention>
    <intervention id="2-483-000" speaker_id="33984" name="Ioan Mircea PAŞCU" is_mep="True" mode="spoken" nationality="Romania" birth_date="17-02-1949" birth_place="Satu Mare" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Mijnheer de Voorzitter, de snelle ontwikkelingen in Noord-Afrika en het Midden-Oosten hebben, naar ik hoop, ons ‘dolce far niente’ -achtige vertrouwen aan het wankelen gebracht dat Europa zo welvarend en veilig is dat het niet bang hoeft te zijn voor grote veiligheidsproblemen.</p>
      <p sl="en">Deze keer heeft de tijd echter de slechte gewoonte om niet stil te blijven staan, en wat vandaag onmogelijk lijkt, wordt morgen ineens werkelijkheid. Het probleem waarover we debatteren, is zowel van technische als politieke aard. Laat ik de brief noemen die zegt dat de EU nu, met de toenemende aantallen vluchtelingen uit Noord-Afrika na de huidige revolutionaire ontwikkelingen daar, klem zit tussen haar publieke steun voor deze ontwikkelingen en de stille noodzaak om haar deuren gesloten te houden.</p>
      <p sl="en">Het enige dat ik wil zeggen is dat de oplossing voor ons technische probleem, dat verder gaat dan geld en politie, in overeenstemming moet zijn met onze publieke verklaringen, als we geloofwaardig willen blijven. Harde maatregelen van het type dat enkele lidstaten onlangs hebben genomen tegen mensen uit andere EU-lidstaten, zullen de EU daarom alleen maar in diskrediet brengen, indien zij worden vastgesteld – deze keer niet alleen intern, maar ook extern.</p>
    </intervention>
    <intervention id="2-484-000" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, geachte collega´s, ik wil de commissaris bedanken voor het feit dat zij onmiddellijk bereid was om Italië hulp te bieden – ofschoon de Italiaanse regering die hulp in eerste instantie heeft geweigerd – en aldus blijk heeft gegeven van een verre blik.</p>
      <p sl="it">Mevrouw de commissaris, u hebt terecht onderstreept dat het noodzakelijk is Tunesië op dit moment van democratisch overgang te ondersteunen. Ik vraag mij echter af – en deze vraag richt ik tot u allen – waar het geld terecht is gekomen dat Europa Tunesië in al deze jaren heeft gegeven en waar het geld is gebleven dat wij ook nu nog Libië geven? Want we weten het toch … zijn dit democratische regimes? Het is fantastisch en geweldig dat de Tunesische burgers nu ontwaken en wij dit kunnen toejuichen, maar ik vraag mij wel af waarom al dat geld is toegekend. Als morgen de Libiërs ontwaken, welke conclusie zullen wij dan trekken? Zullen wij dan voor de zoveelste keer denken dat wij democratische regimes hebben gefinancierd, om dan een dag later vast te stellen dat wij een totaal mislukt beleid hebben gevoerd?</p>
      <p sl="it">Ik vraag mij af, commissaris, waarom Europa gezwegen heeft over deze democratische reveil, terwijl de Verenigde Staten wel degelijk een krachtig signaal hebben weten af te geven.</p>
      <p sl="it">Ik wil terugkomen op hetgeen de collega´s Portas en Tavares zeiden. Zij hebben er vreemd genoeg op gewezen dat in landen als Tunesië migratie gezien wordt als een misdaad.</p>
      <p sl="it">Wat de mensen betreft die op Lampedusa aan land zijn gegaan – en dat zijn, mijnheer Madlener, geen Libiërs maar Tunesiërs, alhoewel het er weinig toe doet want heel binnenkort komen ook de Libiërs – wie zal vaststellen of het al dan niet vluchtelingen zijn? In Tunesië heerst immers een uitzonderlijk verwarde situatie. Maar wat nog belangrijker is: hoe zullen wij ons voelen als wij die mensen terugsturen? Wij weten immers maar al te goed dat als zij daar aankomen ze onmiddellijk in de gevangenis worden gestopt.</p>
      <p sl="it">Dit zijn mijns inziens de punten waarover wij na moeten denken. Daarbij moeten wij ons wel bewust zijn van het feit dat een racistisch beleid zoals dat door de Italiaanse regering wordt gevoerd, tot nu toe helaas alleen maar heel slechte resultaten heeft opgeleverd.</p>
    </intervention>
    <intervention id="2-485-000" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Mijnheer de Voorzitter, geachte collega´s, wij danken de commissaris voor haar toezeggingen, alhoewel wij er wel bij moeten zeggen dat de Europese Unie met al die salarissen die zij betaalt voor al haar mensen in de wereld – op de 136 diplomatieke posten – misschien eerder had kunnen ontdekken wat er gaande was. Eerlijk gezegd hadden ze zelfs in de Socialistische Internationale niets in de gaten, ofschoon de sympathieke dictator van Tunesië daar lid van was en met zijn briljant sociaal en politiek bestuur van het land die situatie heeft gecreëerd.</p>
      <p sl="it">Wij willen van de Commissie weten waarom zij niet duidelijk zegt hoe al deze mensen over de Europese landen verdeeld moeten worden. De kustlanden roepen al geruime tijd dat het niet eerlijk is dat dit probleem enkel op de schouders blijft liggen van de landen die zeegrenzen hebben met de mediterrane landen van Noord-Afrika. Dit is een fundamenteel punt. Even fundamenteel is echter duidelijk te maken dat de Frontex-structuren nauwelijks iets om het lijf hebben. Ik heb horen zeggen dat er twee deskundigen zijn gestuurd. Op Lampedusa voltrekt zich echter een drama, een enorm humanitair drama dat met een adequate task force moet worden aangepakt, als men de fouten en tekortkomingen uit het recente verleden wil goed maken.</p>
      <p sl="it">De situatie is uiterst moeilijk en kan gezondheidkundig en hygiënisch nog verder achteruit gaan, want water begint schaars te worden.</p>
    </intervention>
    <intervention id="2-486-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Ik ga strikt de hand houden aan de spreektijden, niet in de laatste plaats omdat mevrouw Malmström het Parlement om 18.00 uur moet verlaten. We moeten haar dus de gelegenheid bieden te reageren op uw vragen, die anders onbeantwoord zullen blijven.</p>
    </intervention>
    <intervention id="2-487-000" speaker_id="28122" name="David CASA" is_mep="True" mode="spoken" nationality="Malta" birth_date="16-11-1968" birth_place="Valletta" m_state="MT">
      <p sl="mt">We spreken inderdaad al jarenlang over de tragedie in het Middellandse Zeegebied en spijtig genoeg heeft u er geen aandacht aan besteed. U hebt het genegeerd, omdat er sprake is van een valse solidariteit in het geval van de illegale immigratie naar Europa, zoals anderen voor mij ook al hebben aangegeven.</p>
      <p sl="mt">Op dit moment zien we een dergelijke ernstige tragedie in Lampedusa. Als Lampedusa op een gegeven moment te vol wordt – waar nu eigenlijk al sprake van is – zal iedereen naar Italië worden gestuurd. De situatie zal dan op zijn minst draaglijker worden. God zij dank is hetzelfde aantal niet Malta binnengekomen, omdat dan de tragedie nog groter geweest zou zijn. Iedereen die naar Malta gaat, heeft geen andere keuze dan te blijven. Maar Malta kan zijn grondgebied niet uitbreiden, noch kunnen de fondsen aangewend worden om het kleine Malta in een grote gevangenis te veranderen, waar al deze mensen vastgehouden kunnen worden.</p>
      <p sl="mt">Daarom is het noodzakelijk dat de lidstaten, en met name de Noord-Europese landen, zich werkelijk betrokken en meer solidair tonen, omdat, zoals de ondervoorzitter van dit Parlement al aangaf, andere lidstaten van de Europese Unie geen enkele solidariteit tonen.</p>
    </intervention>
    <intervention id="2-488-000" speaker_id="96886" name="Rosario CROCETTA" is_mep="True" mode="spoken" nationality="Italy" birth_date="08-02-1951" birth_place="Gela" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, geachte collega´s, ik wil de commissaris bedanken voor het feit dat zij aandacht heeft geschonken aan de kwestie Tunesië. Eerlijk gezegd had ik liever een andere naam voor dit debat gehad: “Debat over de steun aan Tunesië en de andere landen die strijden tegen dictaturen en voor mensenrechten”.</p>
      <p sl="it">Het feit dat één van de grootste machten ter wereld, Italië, 5 000 mensen moet opvangen, wordt door ons plotseling tot een humanitaire noodsituatie uitgeroepen. Natuurlijk is dit voor Lampedusa een probleem, ofschoon er dagelijks veerboten varen tussen het eiland en Sicilië en er ook een luchthaven is om deze mensen naar elders over te brengen. Wij moeten wel beseffen dat nu niet gesproken worden over het Frontex-probleem of over de manier om boten tegen te houden, maar dat wij te maken hebben met volkeren die wij ertoe hebben aangemoedigd voor democratie te strijden en die wij, nu zij dit ook daadwerkelijk doen, moeten kunnen opvangen. Meer visa verstrekken is een van de maatregelen die Italië kan nemen om te proberen deze landen te hulp te schieten.</p>
    </intervention>
    <intervention id="2-489-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, alleen in 1989, toen het communisme instortte, heeft zich misschien een vergelijkbaar sterke vluchtelingenstroom voorgedaan als nu. De EU heeft hieruit geen lering getrokken. Ze werd volledig verrast door deze instroom van vluchtelingen. Op een moment waarop iedereen maar komt die thuis niet de handen uit de mouwen wil steken en het eigen land niet wil helpen opbouwen, wordt Italië gevraagd om de economische vluchtelingen uit Tunesië niet simpelweg terug te sturen. Maar dat is nu juist het probleem. Wanneer de economische vluchtelingen niet onmiddellijk worden teruggestuurd, en wel zonder oprotpremies, dan zullen we altijd weer door golven economische vluchtelingen worden overspoeld. In de buurlanden staan nu al tienduizenden mensen in de startblokken.</p>
      <p sl="de">Door iedereen maar amnestie te geven en door voorbij te gaan aan het feit dat de meesten van hen slechts onderdak zoeken in de welvaartsstaat, werden in het verleden steeds weer vluchtelingenstromen gestimuleerd. Als we nu quota voor asielprocedures invoeren dan leveren we alsmaar nieuwe prikkels voor soortgelijke gebeurtenissen.</p>
    </intervention>
    <intervention id="2-490-000" speaker_id="96755" name="Sergio Paolo Francesco SILVESTRIS" is_mep="True" mode="spoken" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, geachte collega´s, ik wil de commissaris zeggen dat ik haar heel dankbaar ben voor dit debat, voor hetgeen zij gezegd heeft, voor de eer die zij ons heeft bewezen door hier naar toe te komen en voor haar toezeggingen, waaruit blijkt dat als Europa en Italië op dezelfde golflengte gaan zitten, Italië geholpen kan worden bij de aanpak van deze noodsituatie.</p>
      <p sl="it">Ik wil herhalen wat de commissaris zei: “Er waait een wind over de Middellandse Zee”. Inderdaad, mijnheer de Voorzitter, er waait een wind van vrijheid en democratie, die echter rechtstreekse gevolgen heeft, gevolgen die Italië nu moet beheren. Er zijn er die, als de wind sterker wordt, muren optrekken of molens bouwen. U moet wel beseffen, mevrouw de commissaris, dat het zuiden van Italië, de regio Puglia, waar ik samen met Baldassarre en Mario vandaan kom, al jarenlang bezig is met de bouw van opvangmogelijkheden en probeert migranten waardigheid en een goede en waardige opvang te bieden. Dat lukt ons echter niet in ons eentje. Het zou mooi zijn, mevrouw de commissaris, als deze molens die wij al jarenlang aan het bouwen zijn, ook in aanmerking kwamen voor een merkteken, voor het merkteken van een oplettend en efficiënt Europa, dat samen met ons die molens bouwt.</p>
    </intervention>
    <intervention id="2-491-000" speaker_id="1965" name="Jan MULDER" is_mep="True" mode="spoken" nationality="Netherlands" birth_date="03-10-1943" birth_place="Diever" p_group="Group of the Alliance of Liberals and Democrats for Europe" m_state="NL">
      <p sl="nl">Het lijkt een beetje ironisch: net nu zich in Tunesië vrijheid en democratie aankondigen, komt er een vluchtelingenstroom op gang. Het lijkt een beetje moeilijk te bevatten dat zij nu juist dat land verlaten.</p>
      <p sl="nl">Overal in het Midden-Oosten lijken zich grote veranderingen voor te doen en het zou best kunnen zijn dat dit de voorbode is van wat komen gaat. Daarom denk ik dat het goed is dat de Commissie zich met alle mogelijke middelen voorbereidt en de Commissie zal nu ook moeten bewijzen dat zij de situatie kan beheersen.</p>
      <p sl="nl">Alle communautaire middelen zullen in werking moeten worden gesteld, wij zullen Tunesië moeten helpen, maar het lijkt mij onvermijdelijk dat in dit speciale geval, juist nu zich de vrijheid in Tunesië aankondigt, er een heleboel mensen tussen zitten die geen echte vluchtelingen zullen blijken te zijn. Daarom denk ik dat het ook onvermijdelijk is dat de Commissie erop aanstuurt dat een groot aantal mensen zal moeten worden teruggestuurd naar Tunesië, juist om een voorbeeld te stellen voor de toekomst. Want het is mogelijk dat er meer vluchtelingen zullen komen uit landen van het Midden-Oosten.</p>
    </intervention>
    <intervention id="2-492-000" speaker_id="96810" name="Carlo FIDANZA" is_mep="True" mode="spoken" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Mijnheer de Voorzitter, mevrouw de commissaris, geachte collega´s, de uitzonderlijke stroom immigranten die op de Italiaanse, en dus Europese kust aankomen, moet ons ertoe aanzetten sneller werk te maken van een – eindelijk! - gemeenschappelijke aanpak bij het beheer van dit verschijnsel. De dialoog die nu op gang is gebracht tussen de Italiaanse autoriteiten en de Commissie verloopt goed en heeft tot doel een antwoord te vinden op de humanitaire noodsituatie, waar wij reeds over hebben gesproken.</p>
      <p sl="it">Ik wil collega Crocetta in alle vriendschap zeggen dat het niet zozeer gaat om die 5 000 mensen die tot nu toe zijn aangekomen maar om de ongekende omvang die deze ingrijpende veranderingen zouden kunnen krijgen en om de vele duizenden vluchtelingen die nog op onze kust zullen aankomen, als wij geen nauwkeurige politieke boodschappen afgeven. Daarvoor moeten wij ons nu met de grootste spoed inspannen. De noodsituatie wordt op een gegeven ogenblik opgelost maar daarna moet er een structureel antwoord komen.</p>
      <p sl="it">Wij moeten de rol van Frontex versterken om het operationeler te maken. Wij moet dit agentschap in staat stellen om bepaalde procedures voor het vaststellen van de identiteit van vluchtelingen, het vaststellen van het land van herkomst en de repatriëring zelf te beheren. Wij moeten de rol van Europol versterken juist om infiltratie van potentiële terroristen en misdadigers te voorkomen. Wij moeten echter vooral een snel antwoord geven. Mijns inziens heeft de Commissie goed gereageerd en ik hoop dat de Raad eveneens zijn rol zal spelen.</p>
    </intervention>
    <intervention id="2-493-000" speaker_id="96990" name="Carmen ROMERO LÓPEZ" is_mep="True" mode="spoken" nationality="Spain" birth_date="15-11-1946" birth_place="Sevilla" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, ik zou de commissaris iets willen vragen, gezien het ietwat hysterische sfeertje dat hier vanmiddag lijkt te hangen. Ik zou u willen vragen of het mogelijk is om uit te vinden of die 5 000 die naar Lampedusa zijn gekomen werkelijk terroristen zijn. Zouden we dat kunnen nagaan? Dat zou niet zo moeilijk moeten zijn.</p>
      <p sl="es">Dat moet niet zo moeilijk zijn omdat we voldoende veiligheidsdiensten hebben om te weten of dat klopt. Vijf duizend. We hebben het over terroristen, maar er komen daar duizenden haveloze mensen aan in kleine bootjes. Ik zou u het volgende willen vragen: zou het voor u niet gemakkelijker zijn een bezoek van humanitaire aard te brengen aan Lampedusa, en te proberen om in situ de middelen waarover de heer Rinaldi het heeft, die niet gebruikt zijn in Italië, te beoordelen en te bekijken? Dat zou ook een zinvolle reis kunnen zijn.</p>
      <p sl="es">Het zou ook een goede zaak zijn als u naar Tunesië ging, omdat degenen die in Lampedusa zijn aangekomen misschien wel afkomstig zijn uit de mijnstreken in het binnenland, waar de inwoners een leven in armoede lijden door de corruptie van Ben Ali. We zouden hen kunnen helpen door middel van regionale ontwikkeling. Misschien dat u dan de veranderingen en de uitdaging zou zien waarvoor Tunesië zich thans gesteld ziet, en in staat zou zijn om toezicht uit te oefenen op de situatie en hun beschermheer te zijn in de Commissie.</p>
    </intervention>
    <intervention id="2-495-000" speaker_id="96911" name="Tanja FAJON" is_mep="True" mode="spoken" nationality="Slovenia" birth_date="09-05-1971" birth_place="Ljubljana" m_state="SI">
      <p sl="sl">Mevrouw de Voorzitter, we beleven momenteel een nieuwe humanitaire tragedie voor de poorten van de Europese Unie. Momenteel speelt die zich af in Lampedusa, maar we kunnen elders een nog grotere toevloed van immigranten uit Noord-Afrikaanse landen verwachten.</p>
      <p sl="sl">Zelfs van Egypte naar Israël vluchten iedere maand naar het schijnt ongeveer zeshonderd vluchtelingen. De overheid heeft de toestand niet langer onder controle.</p>
      <p sl="sl">Er moet een snelle en gezamenlijke reactie komen. We mogen niet reageren door de brug op te halen en immigranten met criminelen te vergelijken. Het zou een schande zijn wanneer er iemand dit soort gedachten op nahoudt in Europa, waar de vrijheid van verkeer een fundamenteel recht is en een symbool voor vrijheid en gelijkheid.</p>
      <p sl="sl">Als lidstaten moeten we gezamenlijk de verantwoordelijkheid dragen en de last op ons nemen die momenteel op de schouders van Italië rust. We moeten onze krachten bundelen en financiële middelen mobiliseren, omdat het hier om mensenlevens gaat.</p>
      <p sl="sl">We hebben verdeeld en langzaam op de recente gebeurtenissen in Tunesië en Egypte gereageerd. We moeten nu geloofwaardig optreden en mogen niet toegeven aan tegen immigranten gerichte leuzen van uiterst rechtse en xenofobische partijen.</p>
      <p sl="sl">Italië heeft op het moment concrete hulp nodig, morgen kan het een ander land zijn. We moeten nu snel reageren.</p>
    </intervention>
    <intervention id="2-496-000" speaker_id="96754" name="Wim van de CAMP" is_mep="True" mode="spoken" nationality="Netherlands" birth_date="27-07-1953" birth_place="Oss" p_group="Group of the European People's Party (Christian Democrats)" m_state="NL">
      <p sl="nl">Heel goed, democratische ontwikkelingen in Noord-Afrika, maar het brengt wel verplichtingen met zich mee voor Europa. En de problemen voor Noord-Afrika kunnen niet worden opgelost in Zuid-Europa. In dat opzicht ben ik solidair met mijn Italiaanse collega's.</p>
      <p sl="nl">Maar de vraag aan de commissaris is: wat zijn de mogelijkheden om de procedures te verkorten, de mensen snel te beoordelen en ook direct terug te sturen naar Tunesië als zij geen vluchteling zijn. Want wij zien nu grote groepen jonge mannen naar Zuid-Italië gaan. Daar zitten waarschijnlijk veel economische vluchtelingen tussen. En wij moeten de echte vluchtelingen scheiden van de economische vluchtelingen.</p>
      <p sl="nl">Daarnaast is er natuurlijk het probleem van de communicatie. Veel Europeanen denken dat veel Tunesiërs naar Zuid-Italië komen. En dat is een communicatieprobleem, ook voor de Europese Unie. Dus de vraag is: versnelde procedures en betere communicatie.</p>
    </intervention>
    <intervention id="2-497-000" speaker_id="96872" name="Nadja HIRSCH" is_mep="True" mode="spoken" nationality="Germany" birth_date="13-07-1978" birth_place="München" p_group="Group of the Alliance of Liberals and Democrats for Europe" m_state="DE">
      <p sl="de">Mevrouw de Voorzitter, mevrouw Malmström, we waren, net als de Europese burgers, allemaal enthousiast over de revolutie in Egypte en in Tunesië en over het feit dat de waarden vrijheid en democratie plots op de agenda stonden. In de afgelopen dagen stonden deze beelden centraal, maar de laatste twee of drie dagen wordt de verslaggeving op de televisie beheerst door beelden van stromen vluchtelingen, van mensen in bootjes. We moeten snel handelen, opdat we dit historische moment niet onbenut laten en er enkel nog beelden van vluchtelingen blijven hangen. We moeten ervoor zorgen dat in herinnering blijft wat deze landen hebben bereikt.</p>
      <p sl="de">Wat we het brede publiek ook moeten uitleggen is dat er nu weliswaar veel mensen komen, maar dat het grootste gedeelte van deze mensen weer terug zal gaan, omdat ze volgens onze regels geen recht op asiel hebben. Hierbij moeten we ook het vaak aangekaarte probleem van economische vluchtelingen aan de orde stellen. Want één ding is duidelijk: als deze mensen geen toekomstmogelijkheden hebben, komen ze terug – misschien niet dezelfde mensen, maar wel telkens weer andere. Daarom moeten we deze problemen nu aanpakken.</p>
    </intervention>
    <intervention id="2-498-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Mevrouw de Voorzitter, de Middellandse Zee staat in brand. Het lijdt geen twijfel dat de migratiestromen zullen blijven groeien. Als beschaafde mensen moeten wij deze immigranten als mensen behandelen. Daarbij mogen wij evenwel niet vergeten dat de meeste van hen uit mohammedaanse landen komen.</p>
      <p sl="el">Volgens een officieel verslag zal het aantal moslims in de komende twintig jaar met 35 procent, dat wil zeggen van 1,6 tot 2,2 miljard, toenemen. In Europa is slechts 2,7 procent van de bevolking moslim, maar verwacht wordt dat met deze toestroom en de hoge geboortecijfers dit bevolkingsaandeel over twintig jaar 6 procent zal zijn. U ziet dus dat er een economische en sociale omwenteling op til is in de werking van Europa, in de Europese cultuur.</p>
      <p sl="el">Daarom moeten wij als Europa dit vraagstuk aanpakken en niet de lidstaten de kastanjes uit het vuur laten halen.</p>
    </intervention>
    <intervention id="2-499-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mevrouw de Voorzitter, zoals de commissaris al zei, waait er een wind van verandering over Noord-Afrika; dit doet enigszins denken aan hetgeen er twintig jaar geleden is gebeurd in Oost-Europa. Als het resultaat hetzelfde is – de totstandkoming van democratische regimes – denk ik dat we heel tevreden mogen zijn. De keerzijde is natuurlijk dat we, zeker op de korte termijn, een vluchtelingen- en asielprobleem hebben, in het bijzonder in Italië.</p>
      <p sl="en">Aangezien Italië lid is van de Europese Unie, is het een probleem voor Italië en een probleem voor Europa; de oplossing moet Italiaans zijn en moet ook Europees zijn. We kunnen niet de deur sluiten voor vluchtelingen, maar tegelijkertijd kan de deur ook niet voor alle vluchtelingen en asielzoekers in de wereld worden opengezet. De oplossing is, denk ik, dus echt te vinden in het uit meerdere punten bestaand plan dat mijn collega de heer Busuttil heeft voorgesteld, in het bijzonder in het verzekeren van repatriëring, wanneer dit gepast en veilig is, en natuurlijk ook in het terugsturen van asielzoekers die deze status binnen de Europese Unie niet verdienen. We moeten ons solidair tonen met Italië, en dat kunnen we ook.</p>
    </intervention>
    <intervention id="2-500-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Mevrouw de Voorzitter, ik denk dat we het hier hebben over een probleem dat in heel Europa speelt. We moeten beseffen dat Europa zich solidair en eensgezind moet opstellen. Nu hebben we een probleem in Italië met vluchtelingen uit Tunesië, maar morgen kunnen ze uit Algerije, Egypte of uit Libië komen, waarvandaan er al duizenden naar ons toe zijn gekomen in het verleden. Het is natuurlijk een probleem dat we de Raad er niet bij hebben. De Raad interesseert zich niet voor dit probleem. Ik vind het teleurstellend dat de Raad hier vandaag niet zit om met ons mee te luisteren naar het debat in dit Parlement. Ik denk dat we aan de ene kant samen met de Commissie oplossingen moeten zoeken die juridisch passend zijn, maar aan de andere kant, zoals mijn vriend, de heer Kelly, al heeft opgemerkt, niet alle vluchtelingen kunnen toelaten die uit Noord-Afrika naar Europa komen. Dat is beslist niet ons doel, en wie niet in aanmerking komt voor politiek asiel, moet worden teruggestuurd naar het land van herkomst.</p>
    </intervention>
    <intervention id="2-501-000" speaker_id="97011" name="Georgios KOUMOUTSAKOS" is_mep="True" mode="spoken" nationality="Greece" birth_date="17-09-1961" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mevrouw de Voorzitter, mevrouw de commissaris, hartelijk welkom op deze vergadering en hartelijk dank voor uw komst. Nu doet zich het probleem voor op Lampedusa, morgen zal het Malta en Kreta zijn, en overmorgen – laten wij onszelf niet voor de gek houden – zal het Milaan, en kort daarna Brussel of Parijs zijn.</p>
      <p sl="el">Het gaat niet om een probleem van de zuidelijke partners; het is een probleem van Europa! Er is solidariteit nodig. Wij moeten eveneens de ons ter beschikking staande maatregelen en instrumenten versterken, met inbegrip van Frontex, Europol of surveillance op zee. Heel belangrijk is echter ook dat wij de Dublinverordening, acht jaar na de inwerkingtreding ervan, opnieuw onder de loep nemen en serieus nagaan waar deze herzien moet worden.</p>
    </intervention>
    <intervention id="2-502-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie . − Mevrouw de Voorzitter, als de heer Busuttil had geluisterd naar wat ik in mijn inleiding heb gezegd, had hij gehoord dat ik bijna alles heb gezegd wat hij in zijn toespraak noemde. Maar ik herhaal het graag nog een keer. We zijn bereid om de middelen te gebruiken die we tot onze beschikking hebben, om de Italiaanse autoriteiten onmiddellijk bij te staan. We zijn met hen in gesprek om vast te stellen wat voor soort hulp zij nodig hebben. Italië heeft veel ervaring met het omgaan met verschillende soorten rampen, maar ze hebben mogelijk humanitaire hulp nodig op het gebied van onderdak, voedsel en medicijnen, en ze hebben mogelijk ook hulp nodig bij de screening, bijstand en identificatie. We zullen hun deze hulp ter beschikking stellen en we praten daar op dit moment met hen over.</p>
      <p sl="en">Dit is een Europese verantwoordelijkheid, en daarom moeten we met Europese oplossingen komen. We hebben Frontex-personeel ter plaatse, maar we onderzoeken ook de mogelijkheid om op zeer korte termijn een Frontex-operatie op te zetten – en we zijn daar klaar voor. Maar natuurlijk moeten we de modaliteiten daarvan bespreken met Italië en ook met de andere landen die mogelijk zullen bijdragen. Ik ben blij dat de heer Busuttil de rapporteur voor Frontex is, zodat we in de toekomst dankzij de gewijzigde verordening een nog beter functionerend Frontex hebben.</p>
      <p sl="en">Als we een Frontex-operatie zouden hebben in de Tunesische wateren, zouden we deze natuurlijk moeten uitvoeren in samenwerking met de Tunesische autoriteiten. We zijn nog niet zo ver. We moedigen de Tunesische autoriteiten ook aan om hun onderdanen die geen internationale bescherming nodig hebben, terug te nemen. We kijken in dit verband naar de wet, zoals de heer Tavares en anderen naar voren hebben gebracht. We hopen dat de nieuwe democratische regering niet zo´n wet zal hebben, maar natuurlijk moet de situatie per geval en zorgvuldig worden onderzocht. We zijn ook bereid om de Tunesische autoriteiten te ondersteunen met advies, met steun voor grens- en politiebeheer, en ook met opleiding, apparatuur en middelen.</p>
      <p sl="en">Het EASO is nog niet operationeel in Malta, maar er is wel een raad van bestuur die werkt, en zij hebben gezegd dat zij nationale teams naar Italië kunnen sturen om hulp te bieden, indien gewenst. We zullen dit deze week ook bespreken in de Raad Buitenlandse Zaken en in de Raad Justitie en Binnenlandse Zaken, die volgende week bijeenkomt. We werken met de UNHCR samen om hun te vragen te helpen bij de identificatie van degenen die internationale bescherming behoeven, en ons te helpen bij het maken van een analyse voor de toekomst. Frontex is ook betrokken bij de uitvoering van een analyse voor de hele regio.</p>
      <p sl="en">In Tunesië is er natuurlijk een zeer hoopvolle situatie – zoals de meesten van u hebben gezegd – en we steunen allemaal de democratische ontwikkeling daar. Lady Ashton was gisteren in Tunesië voor besprekingen met de autoriteiten. We zijn bereid om hun ondersteuning te geven bij het houden van verkiezingen. We bespreken verschillende manieren om andere soorten steun te versterken en hun democratische ontwikkeling te bevorderen en te versterken. Er kan economische bijstand worden verleend. We bespreken verschillende mobiliteitsprogramma´s en we moeten ook de mogelijkheden voor mensen verruimen om legaal naar Europa te komen. Er wordt ook gesproken over een donorconferentie.</p>
      <p sl="en">Ik ben het eens met de heer Mauro en de anderen die hebben gezegd dat we vanzelfsprekend naar de hele regio moeten kijken. Ik denk dat velen heel verrast waren toen de Berlijnse Muur viel. We hadden niet onmiddellijk een actieplan klaarliggen. Deze situatie is een beetje anders, maar wanneer mensen om vrijheid en democratie vragen, is dat natuurlijk iets dat we in de Europese Unie moeten steunen. We evalueren het nabuurschapsbeleid, want de gebeurtenissen maken dit noodzakelijk, en we kijken naar de hele regio – in het bijzonder naar Egypte, maar ook naar de andere landen – om optimaal gebruik te kunnen maken van de verschillende instrumenten, middelen en het beleid waarover we beschikken, en om deze veel beter af te stemmen op de recente ontwikkelingen in de regio.</p>
      <p sl="en">Ik weet zeker dat we op dit debat zullen terugkomen, want de kwestie staat op de agenda en zal daar waarschijnlijk blijven staan. Ik wil u echter nogmaals verzekeren dat de Commissie de situatie zeer nauwlettend volgt. We staan klaar om Italië, Tunesië en andere getroffen landen bij te staan.</p>
    </intervention>
    <intervention id="2-503-000" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-504-000" speaker_id="96817" name="Erminia MAZZONI" is_mep="True" mode="written" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="nl">De oproep van de Italiaanse regering tot de EU maakt deel uit van de prerogatieven van lidmaatschap. Zoals vele collega´s hebben gezegd, moeten de in het Verdrag verankerde beginselen van solidariteit en eerlijke verdeling van de verantwoordelijkheden op concrete wijze worden toegepast. De dramatische situatie waar Italië mee geconfronteerd is valt, zoals commissaris Malmström heeft gezegd, onder de Europese bevoegdheden. De Europese instellingen zijn heel traag in beweging gekomen en kunnen geen gelijke tred houden met de razendsnelle ontwikkelingen in de Noord-Afrikaanse landen.</p>
      <p sl="nl">Italië en met name Zuid-Italië is de eerste Europese grens in de Middellandse Zee en wordt geconfronteerd met een aantal aankomsten dat men zich weliswaar kan voorstellen maar niet kan programmeren. Wat wij nu meemaken laat zien wat voor een grote vergissing het was om het proces van Barcelona over boord te gooien. Het is noodzakelijk dat de Europese Unie haar strategie voor het Middellandse-Zeegebied heroverweegt en dit punt opneemt onder de prioriteiten van haar agenda. Het antwoord op korte termijn, de financiële steun en de buitengewone interventiemaatregelen zijn weliswaar positief maar volstaan niet. De democratiseringsprocessen die de landen aan de overkant van de Middellandse Zee doormaken, moeten worden begeleid met initiatieven op de korte en middellange termijn opdat de sociale en economische vraagstukken kunnen worden aangepakt.</p>
    </intervention>
    <intervention id="2-505-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="nl">Het debat van vandaag is bijzonder belangrijk. Alleen al in de afgelopen vier dagen zijn er namelijk op het eiland Lampedusa niet minder dan 4 000 vluchtelingen aangekomen uit het dichtbij gelegen Tunesië. Daardoor is een ongekende noodsituatie ontstaan, zowel in gezondheidskundig als in hygiënisch opzicht. Men mag bovendien niet vergeten dat het lokale gemeentebestuur gedwongen is om deze noodsituatie het hoofd te bieden zonder over de nodige middelen en structuren te beschikken.</p>
      <p sl="nl">Italië heeft terstond stappen ondernomen bij de Europese Unie en gevraagd om onmiddellijk optreden. Ofschoon ik volmondig steun geef aan dit verzoek moet ik toch erop wijzen dat de inspanningen van Frontex, dat tot taak heeft aanlandingen op de Middellandse-Zeekusten tegen te gaan, weliswaar heel kostbaar is maar niet volstaat om de illegale immigranten uit Tunesië te beletten aan land te gaan. Tijdens de minizitting van februari heb ik al uiting gegeven aan mijn zorgen over de mogelijke achteruitgang van de situatie in de Noord-Afrikaanse landen en over de mogelijke gevolgen daarvan voor Europa. Ik wil hier nogmaals onderstrepen dat de Europese Unie meer inspanningen moet ondernemen om te komen tot een efficiënt gemeenschappelijk immigratiebeleid waarmee de illegale immigratie kan worden beheerd en vooral hulp kan worden geboden aan landen, zoals Italië die rechtstreeks zijn blootgesteld aan de toestroom van immigranten.</p>
    </intervention>
    <intervention id="2-505-500" speaker_id="1759" name="Dominique BAUDIS" is_mep="True" mode="written" nationality="France" birth_date="14-04-1947" birth_place="Paris" p_group="Group of the European People's Party (Christian Democrats)" m_state="FR">
      <p sl="fr">De plotselinge komst van duizenden migranten naar het kleine Italiaanse eiland Lampedusa is een uitzonderlijke gebeurtenis. Deze confronteert ons echter met een probleem dat alle Europeanen aangaat. Op dit moment is het belangrijk dat de Europese solidariteit goed werkt. Commissaris, ik steun uw oproep aan de lidstaten om noodhulp te verlenen aan Italië, zowel in termen van goederen als van financiële middelen. In dit soort situaties zijn de landen waarin migranten aankomen heel vaak niet hun eindbestemming. Opvangcentra zijn vaak verouderd en op plaatsen waar de migranten tijdelijk moeten verblijven, lopen de spanningen soms hoog op. Wij hebben al een aantal belangrijke mijlpalen bereikt in de strijd tegen illegale immigratie en de regeling van de immigratiestromen. In een Unie waarin de binnengrenzen vrijwel zijn verdwenen, moet Europa zich echter op lange termijn uitrusten met de middelen om zijn ambities te verwezenlijken. Het moet een echt immigratiebeleid creëren, een constructieve dialoog aangaan met de landen van oorsprong en de missies van het Europees Agentschap voor het beheer van de operationele samenwerking aan de buitengrenzen (Frontex) versterken.</p>
    </intervention>
  </section>
  <section id="creitem28" title="15. Adequate, houdbare en zekere Europese pensioenstelsels (debat)">
    <intervention id="2-507-000" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Aan de orde is het verslag over "Naar adequate, houdbare en zekere Europese pensioenstelsels" [2010/2239(INI) ] - Commissie werkgelegenheid en sociale zaken. Rapporteur: Ria Oomen-Ruijten (A7-0025/2011).</p>
    </intervention>
    <intervention id="2-508-000" speaker_id="1122" name="Ria OOMEN-RUIJTEN" is_mep="True" mode="spoken" role="rapporteur" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">Mag ik aan het begin van dit debat de collega's bedanken voor de uiterst plezierige en vruchtbare samenwerking. Die dank wil ik ook uitbreiden naar de adviseurs van de parlementssecretariaten en niet te vergeten onze eigen medewerkers.</p>
      <p sl="nl">Het was niet eenvoudig het groot aantal amendementen te managen. Ik denk toch dat het gelukt is, want wij hebben nu een helder verhaal als reactie op het Groenboek. Een veilig, houdbaar en adequaat pensioen, dat is de garantie die de Europese burger wil. Dat is niet simpel, pensioenen zijn en blijven een verantwoordelijkheid van de lidstaten.</p>
      <p sl="nl">Maar dat betekent niet dat wij geen mening mogen hebben of geen voorstellen mogen doen via de open coördinatiemethode, die kunnen leiden tot aanpassing.</p>
      <p sl="nl">De houdbaarheid van de pensioenstelsels staat onder druk. De omgekeerde bevolkingspiramide: meer ouderen en langer levende senioren en een kleiner aantal mensen dat voor de financiering van de pensioenen moet zorgen. De omslagstelsels van de eerste pijler zijn de perfecte uitdrukking van de solidariteit tussen de generaties. En zij zullen ook in de toekomst het belangrijkste blijven.</p>
      <p sl="nl">Maar naast de lasten voor de jonge generatie is er ontegenzeglijk ook druk op de collectieve budgetten en dat heeft weer zijn weerslag op het stabiliteitspact, of wij dat nu willen of niet.</p>
      <p sl="nl">Voorzitter, lidstaten zijn bezig met het verhogen van de pensioenleeftijd. Voorstellen die er waren om te komen tot een Europese koppeling van de pensioenen aan de gestegen levensverwachting, wijs ik af. Ik doe dat omdat de levensverwachting in de lidstaten zo verschillend is en omdat dit, als je het wel zou doen, naar mijn mening niet sociaal zou zijn.</p>
      <p sl="nl">Wat wij wel vinden is dat we moeten toegroeien naar een hogere pensioenleeftijd. Dat moet echter op het niveau van de lidstaten en tezamen met de sociale partners.</p>
      <p sl="nl">Er is ook nog een andere kant van de medaille - en Elisabeth kijkt mij aan - en dat is ervoor zorgen dat ouderen aan het werk blijven. Dat betekent dus dat wij veel meer inspanningen moeten richten op flexibele levensloop- en flexibele pensioenregelingen en dat wij de omstandigheden voor ouderen om te kunnen blijven werken moeten verbeteren en aanpassen.</p>
      <p sl="nl">De lidstaten waar de tweede pijler een groot aandeel vormt, hebben gespaard. Vaak door werkgevers en werknemers samen, soms in een mixed vorm in de nieuwe lidstaten. De tegoeden zitten in spaarfondsen, pensioenfondsen of staan op de balans van de onderneming. De spaar- en opbouwstelsels staan minder onder druk van de openbare financiën. Maar de gestegen levensverwachting is ook daar een probleem.</p>
      <p sl="nl">Daarbij komt nog dat de financiële crisis, de slechte resultaten op obligatie- en aandelenmarkten en de lage rentes de garanties op de te verwachten pensioenen onder druk zetten.</p>
      <p sl="nl">Het antwoord zoals dat voorbereid wordt door de Commissie: toepassen van strengere solvency eisen, is - ik zeg het hier nog maar eens een keer - niet adequaat. Goed toezicht: ja! Beter inzicht voor de deelnemers aan de systemen: ja! Maar eerst een in-dept impact op de effecten van solvency voordat er met wetgeving wordt gekomen.</p>
      <p sl="nl">Ik wijs in dit verband ook nog even op de discussie over derivaten. Derivaten en pensioenfondsen kun je niet zomaar linken . Derivaten worden gebruikt voor een pensioenfonds om risico's af te dekken. En dat is dus niet om te speculeren. Dus ook daar, Commissie, bezint eer gij begint.</p>
      <p sl="nl">Dan de derde pijler. Ik vind dat wij daar geen overdreven verwachting van moeten hebben. Individuele spaarmogelijkheden kun je pas gebruiken als je ook geld hebt. Maar wat wij wél willen, is meer bewustwording creëren, en meer bewustwording krijg je wanneer mensen geïnformeerd zijn over hun pensioen, dus ook een tracking systeem.</p>
      <p sl="nl">Voorzitter, bij de derde pijler ontbreekt overigens de Europese binnenmarkt, ook daar is iets aan te doen.</p>
      <p sl="nl">Dan nog twee opmerkingen. Adequaat: op Europees niveau kunnen wij dat niet vaststellen, de lidstaten moeten dat doen. Meeneembaarheid: een open arbeidsmarkt kan mijns inziens alleen functioneren met meer vrij werkverkeer, dat werknemers die dat recht uitoefenen niet benadeelt. Maar ook daar: meeneembaarheid: ja!, maar met een aanpassingsperiode, dus nieuwe contracten en na een studie over de effecten.</p>
    </intervention>
    <intervention id="2-509-000" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Mijnheer de Voorzitter, het Groenboek over pensioenstelsels dat we afgelopen zomer hebben gepubliceerd, heeft het broodnodige debat over de toekomst van pensioenen in Europa op gang gebracht. Het heeft geleid tot meer dan honderd bijeenkomsten en conferenties met belanghebbenden, en we hebben bijna 1 700 reacties ontvangen.</p>
      <p sl="en">Het Groenboek beschrijft de belangrijkste uitdagingen waarvoor de Unie op dit gebied gesteld staat, en heeft veertien vragen geformuleerd over de wijze waarop het werk op Europees niveau de lidstaten kan helpen om pensioenen te waarborgen die adequaat, houdbaar en zeker zijn, met volledige inachtneming van het subsidiariteitsbeginsel. Het Groenboek kiest een holistische benadering, omdat mijn medecommissarissen Rehn en Barnier en ik ervan overtuigd zijn dat adequate, houdbare en zekere pensioenstelsels vragen om gecoördineerd, gezamenlijk beleid op onze drie verantwoordelijkheidsgebieden.</p>
      <p sl="en">Laat ik kort de argumenten van de Commissie voor de publicatie van het Groenboek vorig jaar herhalen. Op de eerste plaats moeten we de onevenwichtigheden ondervangen die het gevolg zijn van de toenemende divergentie tussen levensverwachting en pensioenleeftijden. Op de tweede plaats moeten we, na een decennium van pensioenhervormingen, het Europese kader aanpassen aan de wijzigingen die zijn aangebracht in de nationale pensioenstelsels. Op de derde plaats moeten we lessen trekken uit de financiële en economische crisis. De crisis heeft de noodzaak naar voren gehaald om de financiële marktblootstelling en de opzet van onze pensioenstelsels opnieuw te bezien, teneinde de risicovermindering te verbeteren en het schokabsorberende vermogen van pensioenen op basis van kapitaaldekking te vergroten. Op de vierde plaats moeten we onze pensioenstelsels volledig voorbereiden op de versnelling van de vergrijzing.</p>
      <p sl="en">De lidstaten werken al lang samen om van elkaars ervaringen te leren en goede praktijken op het gebied van de pensioenhervorming uit te wisselen. Er is consensus over de noodzaak van coördinatie op Europees niveau en de noodzaak van het vaststellen van Europese regels met betrekking tot grensoverschrijdende aangelegenheden. In de afgelopen tien jaar heeft de coördinatie op Europees niveau de inspanningen van de lidstaten om de pensioenstelsels te moderniseren ondersteund, en veel lidstaten hebben al goede vooruitgang geboekt met de aanpassing van de pensioenstelsels aan de vergrijzing van de bevolking, aan veranderingen op de arbeidsmarkten en ontwikkelingen in de rol van mannen en vrouwen. De meeste lidstaten hebben echter nog een lange weg te gaan, en enkele andere zijn nog niets eens begonnen met pensioenhervormingen.</p>
      <p sl="en">Ik heb het verslag, waarmee ik de rapporteur feliciteer, met plezier gelezen. Het verslag was zeer positief over de holistische benadering die we hebben gekozen. Op meerdere plaatsen wordt hierin het verband tussen adequaatheid, houdbaarheid en zekerheid onderstreept. Het verslag identificeert ook duidelijk beleidsterreinen waarop de EU voor toegevoegde waarde kan zorgen. De Commissie legt momenteel de laatste hand aan de analyse van de resultaten van de raadpleging, met inbegrip van het definitieve standpunt van het Europees Parlement. Gezien de urgentie van het vraagstuk, is de Commissie al begonnen met de voorbereidingen voor het Witboek, dat in het derde kwartaal van 2011 zal worden gepubliceerd.</p>
      <p sl="en">Ik wil afsluiten met te zeggen dat een van de grote successen van het Europese sociale model is dat het waarborgt dat ouderdom geen synoniem is voor armoede. Dit is een belofte die we waar moeten blijven maken, en we moeten de lidstaten blijven helpen om de juiste beslissingen te nemen om te waarborgen dat de pensioenstelsels geschikt zijn voor hun doel. In de afgelopen twaalf maanden is een levendig debat over pensioenhervormingen gevoerd, en dit jaar belooft al even intensief te worden. Ik reken heel erg op de steun van het Parlement bij het teweeg brengen van een echte verandering en het creëren van pensioenstelsels die zowel adequaat als houdbaar zijn voor de toekomst.</p>
    </intervention>
    <intervention id="2-510-000" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">rapporteur voor advies van de Commissie economische en monetaire zaken . − Het feit dat we het vandaag in de plenaire vergadering van het Europees Parlement hebben over pensioenen bevestigt de Europese dimensie ervan. De vergrijzing, de gevolgen van de economische en financiële crisis en het feit dat jongeren laat op de arbeidsmarkt komen vragen om gemeenschappelijke oplossingen. Pensioenen blijven echter een nationale verantwoordelijkheid en het doel van het subsidiariteitsbeginsel is vast te stellen waar de grenzen van het Europees optreden liggen. Als echter de lidstaten de bestaande wetgeving op Europees niveau beter uitvoeren, kunnen we profiteren van een betere werking van de interne markt en een grotere mobiliteit van werknemers stimuleren.</p>
      <p sl="ro">Om de openbare pensioenstelsels te verduurzamen moeten we er bovendien voor zorgen dat werknemers tot hun pensioen actief kunnen blijven op de arbeidsmarkt. De groei van de werkloosheid in de lidstaten is een zorgwekkend fenomeen, dat het principe van solidariteit tussen de generaties in gevaar brengt. Daarom moeten hervormingen van het pensioenstelsel hand in hand gaan met werkgelegenheidsbeleid. Ook mag een pensioenhervorming er niet toe leiden dat een toch al kwetsbare groep wordt beroofd van een zeker en fatsoenlijk inkomen. De staten mogen hun plicht om voor afdoende pensioenen voor alle burgers te zorgen, niet verzaken.</p>
      <p sl="ro">Om dergelijke misstanden op nationaal niveau te voorkomen heb ik het idee naar voren gebracht om op EU-niveau te definiëren wat een afdoende pensioen is. De oproep aan de lidstaten om een pensioenniveau in de eerste pijler te garanderen dat hoger is dan de armoedegrens, is naar mijn mening onvoldoende. Uiteraard begrijp ik het argument dat nationale omstandigheden van elkaar verschillen en ik begrijp ook de terughoudendheid van de lidstaten om ruimte te laten voor betrokkenheid van de Europese Unie bij wat in het hart van hun nationale soevereiniteit staat. Toch ben ik van mening dat de Europese instanties meer zorg moeten besteden aan de leefomstandigheden van de Europese burgers. Sociale onvrede kan onverwachte gevolgen hebben. Twee recente voorbeelden van buiten de Europese Unie laten zien hoe hoog de tolerantiegrens is van een bevolking die steeds weer wordt opgeofferd voor de belangen van een nationale overheid die te weinig kijkt naar de behoeften van de burgers.</p>
    </intervention>
    <intervention id="2-511-000" speaker_id="96748" name="Dennis de JONG" is_mep="True" mode="spoken" nationality="Netherlands" birth_date="22-05-1955" p_group="Confederal Group of the European United Left - Nordic Green Left" m_state="NL">
      <p sl="nl">rapporteur voor advies van de Commissie interne markt en consumentenbescherming . − Allereerst wil ik collega Ria Oomen-Ruijten hartelijk danken voor de goede samenwerking. Ik ben haar erkentelijk voor het feit dat zij veel, zo niet alles, van het advies dat ik voor de Commissie interne markt en consumentenbescherming had geschreven, heeft overgenomen.</p>
      <p sl="nl">In het bijzonder ben ik ingenomen met de aanbeveling een Europees systeem te ontwikkelen, waarin het voor iedereen mogelijk wordt te weten hoeveel pensioen is opgebouwd, ongeacht in welke lidstaat.</p>
      <p sl="nl">Toch blijf ik wel met vragen zitten, en met name het verschil tussen de statements van mevrouw Oomen zojuist en de aanbeveling om het pensioenbeleid onderdeel te laten maken van een Europees economisch bestuur. Wij weten nog niet hoe die architectuur er precies gaat uitzien, maar de kans is reëel dat dat niet vrijblijvend wordt. En ik wil niet de indruk wekken dat ik bijvoorbeeld door vóór te stemmen heb meegewerkt aan de overdracht van nationale bevoegdheden op dit punt.</p>
      <p sl="nl">Ook de aanbeveling, die er wel degelijk staat, om de pensioengerechtigde leeftijd op te trekken in het licht van de levensverwachting baart mij zorgen. Voor Nederland is dat volgens mij zeker niet nodig en die aanbeveling kan ik dan ook niet onderschrijven. Graag een reactie van de rapporteur.</p>
    </intervention>
    <intervention id="2-512-000" speaker_id="96813" name="Barbara MATERA" is_mep="True" mode="spoken" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">rapporteur voor advies van de Commissie rechten van de vrouw en gendergelijkheid. – Mijnheer de Voorzitter, geachte collega´s, ik wil mevrouw Oomen-Ruijten van harte bedanken.</p>
      <p sl="it">Het is zorgwekkend dat de Commissie in haar Groenboek over de toekomst van de pensioenstelsels in Europa zo weinig aandacht schenkt aan gendervraagstukken. Vrouwen worden gediscrimineerd bij pensioenberekeningen omdat zij vaker hun carrière moeten onderbreken om voor kinderen, zieke familieleden of ouderen te zorgen. Om hun gezinsverplichtingen te kunnen nakomen zijn vrouwen veel vaker dan mannen gedwongen om een onzekere baan of deeltijdwerk te accepteren. Het gevolg daarvan is een loonkloof tussen vrouwen en mannen in de Europese Unie, en die loonkloof bedraagt gemiddeld 18 procent.</p>
      <p sl="it">Dit leidt tot discriminatie van vrouwen. Vrouwen krijgen een duidelijk lager pensioen dan mannen, waardoor het armoederisico onder oudere vrouwen toeneemt, zeer zeker als men ook nog voor ogen houdt dat vrouwen een hogere levensverwachting hebben dan mannen. Daarom moet de tijd die vrouwen besteden aan de zorg voor kinderen of andere familieleden worden meegeteld in de berekeningsstelsels en net zo worden behandeld als in andere soorten contracten in het kader van de pensioenberekening. Het Groenboek heeft raadpleging aangeboden …</p>
      <p sl="it">Tot slot hoop ik dat het nieuwe Witboek meer aandacht zal schenken aan de delicate en zorgwekkende kwestie van de ongelijkheid tussen mannen en vrouwen bij de berekening van de pensioenrechten in de EU.</p>
    </intervention>
    <intervention id="2-513-000" speaker_id="23819" name="Csaba ŐRY" is_mep="True" mode="spoken" nationality="Hungary" birth_date="12-05-1952" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">namens de PPE-Fractie. – Allereerst geeft het grote aantal amendementen – er zijn immers bijna 500 amendementen ingediend – de enorme interesse voor dit onderwerp goed weer, en we zijn dank verschuldigd aan de rapporteur, mevrouw Oomen-Ruijten, dat het haar is gelukt uit deze hooiberg van amendementen een verslag op te stellen waarin de huidige mening van het Parlement wordt weerspiegeld. Ik zeg ‘huidige’ mening, aangezien we ons pas aan het begin van het debat bevinden: dit gaat over het Groenboek; later komen er een Witboek en aanvullende verslagen, en dus bevinden we ons nu duidelijk in een fase van het proces.</p>
      <p sl="hu">In het algemeen moet ik zeggen dat we het eens zijn met de benadering van de Commissie waarin diversificatie wordt toegejuicht, wat betekent dat de pensioenstelsels op meerdere pijlers moeten rusten, maar aan de andere kant wil ik aangeven dat men hier wel wat preciezer had kunnen formuleren. Het is duidelijk dat als we over een tweede pijler praten, dat een tweede pijler is die een toegevoegde waarde moet hebben ten opzichte van de eerste pijler, omdat de eerste pijler zwakheden heeft. Dat is niet hetzelfde als een tweede pijler waarmee elementen uit de eerste pijler worden weggehaald alleen maar om het systeem op een andere manier te laten werken. De eerste situatie verbetert de stabiliteit, de tweede brengt de stabiliteit in gevaar.</p>
      <p sl="hu">Tegelijkertijd moeten we ons ook realiseren – en dat is hier misschien al gezegd, maar ik wil het alleen nog eens benadrukken – dat de problemen van het pensioenstelsel zich niet per definitie vanzelf, van binnenuit zullen oplossen; waarschijnlijk niet zelfs. We hebben meer banen nodig, nauwere economische samenwerking, en hoe dan ook moet het doel zijn dat, zodra de Commissie straks het Witboek heeft opgesteld, dit gemeenschappelijke denkproces op de een of andere manier wordt gekoppeld aan de doelstellingen van de EU 2020-strategie en het economisch bestuur. Het is duidelijk dat we dit debat dan op vruchtbaardere wijze kunnen voortzetten.</p>
    </intervention>
    <intervention id="2-514-000" speaker_id="97125" name="Frédéric DAERDEN" is_mep="True" mode="spoken" nationality="Belgium" birth_date="11-01-1970" birth_place="Montegnée" p_group="Group of the Progressive Alliance of Socialists and Democrats in the European Parliament" m_state="BE">
      <p sl="fr">namens de S&amp;D-Fractie . – Mevrouw de Voorzitter, om te beginnen wil ik de aandacht vestigen op het belangrijke consensuswerk van de rapporteur. Gefeliciteerd, Ria! Tijdens de onderhandelingen over de compromissen heeft zij aangetoond open te staan voor de argumenten van mijn fractie, hetgeen heeft geleid tot een ruime meerderheidsstem vóór het ontwerpverslag in de Commissie werkgelegenheid en sociale zaken. Als morgen net zo'n grote meerderheid vóór stemt, zou hiermee een krachtig signaal worden afgegeven aan de andere instellingen.</p>
      <p sl="fr">Dit verslag over de toekomst van de pensioenen in Europa is tot nu toe het enige Europese institutionele document dat niet aansluit bij de – met name in haar jaarlijkse groeianalyse vertegenwoordigde – denkwijze van de Commissie en die van het duo Merkel-Sarkozy in het document over het pact voor concurrentievermogen. In deze documenten wordt op zeer directe wijze opgeroepen tot het opnieuw ter discussie stellen van de eerste pijler en tot de automatische verhoging van de wettelijke pensioenleeftijd op grond van de levensverwachting. In het goedgekeurde, gewijzigde verslag spreekt het Parlement zich uit vóór het volgende: een fundamentele rol met betrekking tot de pensioenen voor de eerste pijler, die een betere garantie is voor solidariteit, met een aanvullende rol voor de andere pijlers, waarbij sprake is van een algemeen gebruik van een tweede pijler; meer aandacht voor de verhoging van de feitelijke pensioenleeftijd en de arbeidsparticipatie, in het bijzonder van ouderen, in plaats van een automatische en fatalistische verhoging van de wettelijke pensioenleeftijd; een definitie van de criteria die het mogelijk maken dat er in de lidstaten een gegarandeerd en toereikend minimumpensioen wordt geïntroduceerd; een grotere rol voor de sociale partners bij de vaststelling en doorvoering van alle pensioenhervormingen in Europa en het wegnemen van de verschillen tussen mannen en vrouwen voor wat betreft de pensioenen, verschillen die gelieerd zijn aan de door mevrouw Matera in herinnering gebrachte discriminatie.</p>
      <p sl="fr">Met deze elementen, met deze stappen vooruit en andere die ik nog had kunnen noemen, ben ik ervan overtuigd dat het Parlement onze commissaris een duidelijke, sociale en progressieve boodschap kan geven, en ik hoop dat hij hiermee rekening zal houden voor de volgende fase van het witboek.</p>
    </intervention>
    <intervention id="2-515-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">namens de ALDE-Fractie. – Mevrouw de Voorzitter, allereerst wil ik de rapporteur bedanken voor haar goede werk; zij heeft mijn leven zeker gemakkelijker gemaakt. Ik wil ook de Commissie bedanken voor het feit dat zij deze discussie, die zeker op een heel geschikt moment komt, in gang heeft gezet.</p>
      <p sl="en">Sommige mensen hebben het over de pensioenentijdbom. Gelet op de cijfers die ik heb gezien, die een schatting geven van het gat tussen wat we momenteel opzijzetten voor openbare en particuliere pensioenen, en de middelen die we nodig zullen hebben om de komende veertig jaar een adequate pensioenvoorziening te waarborgen, is dat gat enorm. In dit opzicht klopt de term ‘pensioenentijdbom’ zeker. Nou, we weten allemaal wat we moeten doen met een tijdbom: het lont eruit halen. Ik denk dat dit het begin van dat proces is.</p>
      <p sl="en">De kernvraag is echter: wie is verantwoordelijk? Ik denk dat we er in het verslag duidelijk over zijn dat de lidstaten zelf verantwoordelijk zijn voor het waarborgen van een adequate pensioenvoorziening voor hun burgers. We zeggen echter ook dat de economieën van de lidstaten met elkaar verweven zijn, en dat het daarom zeker nuttig is om pensioenbeleid te coördineren door de open coördinatiemethode te gebruiken. We geloven echter niet dat de EU adequate pensioenniveaus kan vaststellen of zelfs pensioenleeftijden kan harmoniseren.</p>
      <p sl="en">Desalniettemin zijn we van mening dat de lidstaten een ‘adequaat pensioen’ moeten definiëren als de voorwaarde voor een waardige oude dag. Het doet mij genoegen dat we de genderkwestie naar voren hebben gehaald en de lidstaten hebben gevraagd om iets te doen aan de kwestie van mannen en vrouwen die tijd vrij nemen voor zorgtaken, en dat we aandacht hebben besteed aan de kwestie van de mobiliteit en de rol van de EU 2020-strategie.</p>
      <p sl="en">Tot slot steun ik de opneming van de pensioenverplichtingen in het stabiliteits- en groeipact. We weten dat een financieel zwart gat aan het ontstaan is op het gebied van de pensioenvoorziening, en we mogen dat niet negeren.</p>
    </intervention>
    <intervention id="2-516-000" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">namens de Verts/ALE-Fractie. – Mevrouw de Voorzitter, ik wil me graag aansluiten bij de collega’s die onze rapporteur hebben bedankt voor het zeer goede werk dat zij voor dit verslag heeft verricht.</p>
      <p sl="en">We beseffen allemaal dat er nationale verschillen en verschillen binnen onze eigen fracties zijn, en het is een hele klus om met iets te komen dat kan rekenen op aanzienlijke steun. Mijn fractie is met name verheugd over het feit dat met het onderhavig verslag het belang van pensioenen van de eerste pijler, alsook de inzet voor een adequaat pensioenniveau en de kwestie van het waarborgen van een waardige oude dag worden erkend. We hebben tenslotte het hele afgelopen jaar 2010 besteed aan het aanpakken van vraagstukken die verband houden met armoede. En natuurlijk is dit voor veel mensen ook een vast inkomen, een essentiële garantie. Net als anderen verwelkomen ook wij het feit dat hier wordt erkend dat het vraagstuk van een fatsoenlijke pensioenvoorziening voor vrouwen moet worden aangepakt.</p>
      <p sl="en">We erkennen ook het belang van de bestrijding van discriminatie van oudere werknemers en de toepassing van andere maatregelen om mensen aan het werk te houden. Voor ons is ook de overdraagbaarheid van pensioenrechten een cruciaal punt. Steeds meer mensen werken niet meer hun hele werkzame leven bij hetzelfde bedrijf. Ze werken in feite bij meerdere bedrijven en niet altijd in hetzelfde land. We moeten deze versnippering van oudedagsvoorzieningen voorkomen, en dus ligt er hier een essentiële rol voor de Europese Unie.</p>
      <p sl="en">We constateren ook met genoegen dat dit verslag zich uitspreekt voor tweede-pijlervoorzieningen, stelt dat deze beschikbaar moeten zijn zonder enige discriminatie op grond van leeftijd, geslacht of arbeidsovereenkomst. We zijn het er ook mee eens – en zijn verheugd het daar te zien staan – dat we meer een levensloopbenadering moeten volgen die inspeelt op de verschillende ritmen en patronen van een hedendaags arbeidsleven, zowel positieve als negatieve.</p>
      <p sl="en">En opnieuw erkennen we het belang van solidariteit in de eerste pijler, niet het minst voor degenen die in hun werkzame leven te maken hebben met meer tijdelijk werk, kortlopende contracten, enzovoort. We maken ons zorgen over elke poging om particuliere pensioenvoorzieningen van de derde pijler te bevorderen, en we zijn het ermee eens dat het cruciaal is dat mensen kunnen beschikken over voldoende en duidelijke informatie.</p>
      <p sl="en">We verwelkomen ook het feit dat dit verslag – als er een wijziging komt in de pensioenvoorziening – voldoende tijd voor aanpassing biedt, zodat mensen hun financiële toekomst opnieuw kunnen bekijken.</p>
    </intervention>
    <intervention id="2-517-000" speaker_id="96956" name="Julie GIRLING" is_mep="True" mode="spoken" nationality="United Kingdom" birth_date="21-12-1956" birth_place="London" p_group="European Conservatives and Reformists Group" m_state="GB">
      <p sl="en">namens de ECR-Fractie. – Mevrouw de Voorzitter, mijn fractie steunt de publicatie van dit Groenboek. Het komt op een heel geschikt moment en op een moment dat we in alle lidstaten debatteren over de kwesties die al zijn genoemd, en waarop ik niet in detail zal ingaan – de veranderende demografische cijfers en de genderuitdaging, om er maar twee te noemen.</p>
      <p sl="en">Het verslag erkent dat het belangrijk is dat lidstaten beste praktijken delen en informatie uitwisselen, maar benadrukt ook dat pensioenen een bevoegdheid van de lidstaten blijven. Het erkent dat de EU geen wetgeving mag opstellen met betrekking tot de adequaatheid van pensioenniveaus en pensioenleeftijden, maar vraagt – en vraagt dit heel duidelijk en met klem – dat de lidstaten regelgeving opstellen in overeenstemming met hun eigen omstandigheden, rekening houdende met deze kwesties.</p>
      <p sl="en">Ik ben van mening dat verder werk aan de overdraagbaarheid essentieel is om de interne markt te versterken. Europese burgers die door heel Europa werken – en ik heb er daar veel van ontmoet – mogen niet achtergesteld worden doordat hun pensioenpotten in verschillende lidstaten bevroren worden. Demografische situaties veranderen, en dat geldt ook voor arbeidspraktijken. Onze verwachtingen veranderen, maar het is essentieel dat we in ons denken en in onze beleidsvorming meegaan met deze veranderingen.</p>
    </intervention>
    <intervention id="2-518-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">namens de GUE/NGL-Fractie. – Mevrouw de Voorzitter, wij mogen tijdens dit debat niet uit het oog verliezen dat het directorium, onder leiding van Duitsland, een voorstel heeft gedaan om een zogenaamd concurrentiepact in het leven te roepen. Doel is een nieuwe aanslag op de solidaire en universele openbare socialezekerheidsstelsels te plegen, de pensioenleeftijd op te trekken en de lonen te devalueren door ze los te koppelen van de inflatie, enkel en alleen om de financiële sector te bevoordelen die erop uit is om via de pensioenen nieuwe manieren te ontwikkelen om enorme speculatieve winsten te boeken.</p>
      <p sl="pt">Wij tekenen nadrukkelijk verzet aan tegen deze weg naar de Europese integratie, die gegrondvest is op antisociale beleidsmaatregelen. Helaas onderschrijft het verslag deze koers door het Groenboek van de Europese Commissie te steunen, door toe te staan dat de wettelijke pensioenleeftijd aan de levensverwachting wordt gekoppeld, door mensen ertoe aan te zetten langer op de arbeidsmarkt te blijven, en door niet uit te sluiten dat steun wordt verleend aan private pensioenstelsels, ofschoon is bewezen dat het speculatieve gebruik van deze regelingen door fondsen en privébanken ernstige gevolgen kan hebben en oudere mensen, met name vrouwen, in armoede kan storten.</p>
      <p sl="pt">Daarom hebben wij een alternatieve resolutie ingediend waaruit blijkt dat het mogelijk is de sociale voordelen en de pensioenen te verbeteren zonder de wettelijke pensioenleeftijd op te trekken, op voorwaarde dat er garanties worden geboden voor meer banen met rechten, met name voor jongeren, betere lonen en strenger toezicht op de financiële sector en de financiële transacties.</p>
      <p sl="pt">Wij zijn gekant tegen de verhoging van de pensioenleeftijd en wij pleiten voor de integratie van de pensioenregelingen in het solidaire en universele openbare socialezekerheidsstelsel, dat de waarde van kleine uitkeringen en pensioen verhoogt, oudere mensen respecteert en in de gelegenheid stelt een waardig leven te leiden en dus met andere woorden bijdraagt aan het uitbannen van armoede. Dat is wat onze burgers verwachten, zoals blijkt uit de protestacties in Portugal, Frankrijk, Griekenland en op zoveel andere plaatsen.</p>
    </intervention>
    <intervention id="2-519-000" speaker_id="28493" name="Derek Roland CLARK" is_mep="True" mode="spoken" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">namens de EFD-Fractie. – Mevrouw de Voorzitter, op 22 november van het vorig jaar heeft de rapporteur in de Commissie werkgelegenheid en sociale zaken gezegd dat pensioenen de exclusieve bevoegdheid zijn van de lidstaten. Dit is inmiddels meer gaan lijken op: alhoewel de lidstaten het hier voor het zeggen hebben, zijn er aspecten waarvoor coördinatie op Europees niveau belangrijk is. In paragraaf 9 van de resolutie wordt de verantwoordelijkheid van de lidstaten onderstreept, maar wordt ook verlangd dat zij hun pensioenbeleid coördineren. Hier is sprake van dubbelhartige taal, waarin controle door de EU het wint van de beginselen.</p>
      <p sl="en">De Britse National Association of Pension Funds zegt dat dit verslag pensioenen duurder zal maken – met 90 procent, volgens de actuariële consultants van Punter Southall . Dat is misschien overdreven, maar het is zeker waar dat grote sommen extra geld nodig zullen zijn om te voorkomen dat de pensioenen instorten, dus de premies zullen fors stijgen. De pensioenfondsen en de lidstaten hebben dit verslag niet nodig; zij hebben hulp nodig om de premies laag te houden. Anders kan dit ondoordachte verslag in potentie datgene vernietigen wat het juist probeert te beschermen.</p>
    </intervention>
    <intervention id="2-520-000" speaker_id="28210" name="Marine LE PEN" is_mep="True" mode="spoken" nationality="France" birth_date="05-08-1968" birth_place="Neuilly sur Seine" p_group="Non" m_state="FR">
      <p sl="fr">Mevrouw de Voorzitter, dames en heren, in het Europa van het stabiliteitspact – en morgen het concurrentiepact – bevinden de pensioenhervormingen zich in de vuurlinie.</p>
      <p sl="fr">Hoe kunnen wij de pensioenen redden, als de Europese Unie verlangt dat de lidstaten, die momenteel met een begrotingstekort kampen, hun begrotingen tegen 2013 weer in evenwicht hebben? Uw oplossing is om de pensioengerechtigde leeftijd op te trekken naar 67 jaar en om de via een omslagregeling gefinancierde pensioenstelsels ingrijpend te hervormen teneinde de uitkeringen van verzekerden te verlagen. Verder liegt het verslag er niet om, aangezien erin wordt verzocht een minimumpensioenniveau vast te stellen, dat u ons verplicht te garanderen aan buitenlanders die onze landen binnenkomen en die nooit premie hebben betaald.</p>
      <p sl="fr">Bovendien zal verwerking van de directe openbare pensioenverplichtingen in de staatsschuld en het financieringstekort, waarvoor in dit verslag wordt gepleit, de druk op de lidstaten nog vergroten om kapitaalgedekte pensioenfondsen te ontwikkelen, en wij weten natuurlijk maar al te goed welke enorme risico's deze met zich meebrengen.</p>
      <p sl="fr">Pensioenstelsels vallen onder de bevoegdheid van de lidstaten. Toch bent u, tegen de wens van de burgers, bezig om een ongekende begrotingsdiscipline in te stellen. De werknemers, ambtenaren en gepensioneerden in Europa worden als sluitpost gebruikt om de euro en uw ultraliberale Europa te redden.</p>
    </intervention>
    <intervention id="2-521-000" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, het is verheugend dat een initiatiefverslag eens niet op maandag wordt weggemoffeld en binnen een paar minuten wordt afgehandeld. De reden hiervoor is dat 463 amendementen in de Commissie werkgelegenheid en sociale zaken en 211 in de medeadviserende Commissie economische en monetaire zaken werden ingediend.</p>
      <p sl="de">Ik zou een sterker pleidooi voor de voortzetting van de succesvolle bedrijfspensioenstelsels in Duitsland, Luxemburg, Finland en Oostenrijk wenselijk hebben geacht. Helaas werd bij meerderheid besloten tot nieuwe minimumnormen en de toepassing van Solvency II op bedrijfspensioenen. Alles bij elkaar genomen bestaat het gevaar van aanzienlijk hogere kosten – alleen in Duitsland kan het bij het vrijwillig betaalde bedrijfspensioen om een stijging van wel veertig procent gaan. Wat de sociale partners samen hebben bereikt, mag niet zomaar ongedaan worden gemaakt. Ik heb een bijdrage kunnen leveren aan de compromissen, bijvoorbeeld door voor te stellen dat alle gevolgen van de minimumnormen en Solvency II aan een gedetailleerde en grondige effectbeoordeling moeten worden onderworpen. Dat is weliswaar bevorderlijk voor het voortbestaan van de bedrijfspensioenen maar is er nog geen garantie voor.</p>
      <p sl="de">Positief is dat er geen uniforme definitie van een adequaat pensioen is vastgesteld. Bovendien hebben we ons tegen een uniforme pensioengerechtigde leeftijd voor de EU uitgesproken. Terecht zijn bondskanselier Merkel en president Sarkozy voor een stapsgewijze onderlinge aanpassing van de pensioenstelsels en de pensioengerechtigde leeftijd. Aangezien de geboortecijfers en de levensverwachting verschillen, moet ieder nationaal pensioenstelsel worden toegesneden op de demografische ontwikkeling.</p>
      <p sl="de">De compromissen zijn onder grote tijdsdruk tot stand gekomen. Ik hoop voor ons allen dat we bij het Witboek uitvoerigere discussies zullen voeren en ervaringen uit ondernemingspraktijken laten meewegen. Alleen al bij de vrijwillige bedrijfspensioenen staan er hogere bedragen op het spel dan bij het EU-reddingsplan voor de euro.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="2-522-000" speaker_id="1122" name="Ria OOMEN-RUIJTEN" is_mep="True" mode="spoken" role="rapporteur" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">Kijk, ik wil niets in de ruimte laten staan. Dus daarom vraag ik de heer Mann om aan te geven waar in dit verslag staat dat Solvency toegepast moet worden op tweede-pijlerpensioenen? Ik ben daar zelf tegen, maar waar staat dit?</p>
    </intervention>
    <intervention id="2-523-000" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, er waren twee verslagen van twee commissies. Daarin wordt aanbevolen om Solvency II op bedrijfspensioenstelsels toe te passen. Naar mijn oordeel kan dit niet functioneren. In landen als Frankrijk beschikt men over desbetreffende ervaring, in de andere lidstaten van de Europese Unie echter niet. We moeten de kwestie werkelijk uitvoerig onderzoeken. Deze kans krijgen we als we uitvoerig over het Witboek gaan nadenken en discussiëren en dan kunnen wij werkelijk allen ervan overtuigen. Velen hebben namelijk nog geen ervaring kunnen opdoen, omdat dit in hun lidstaten nog onbekend is. Het is dus best mogelijk dat we een akkoord bereiken.</p>
    </intervention>
    <intervention id="2-524-000" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mevrouw de Voorzitter, mijnheer de commissaris, wij bevinden ons hier in een oriënterend debat en het Europees Parlement wilde u een boodschap overbrengen. Ondertussen draait de wereld echter door en wordt de kwestie van de pensioenen ook elders aangeroerd. Wat ik hier wil noemen is uiteraard een gestandaardiseerd pensioenstelsel, op Europees niveau, vanaf 67 jaar, waarnaar werd verwezen in wat een ontwerpconcurrentiepact was. Als wij dit als uitgangspunt nemen om een sociaal Europa op te bouwen, dan is het duidelijk dat wij ons hiermee tegen de bevolking keren, en dat is niet wat wij willen.</p>
      <p sl="fr">In het verslag van mevrouw Oomen-Ruijten geven wij op tal van punten andere richtsnoeren aan, en ik verzoek u, namens de Commissie werkgelegenheid en sociale zaken, om hier rekening mee te houden als u het standpunt van de Commissie bepaalt rond een Witboek, met name wat betreft de kwestie van de gendergelijkheid, waarmee u nog onvoldoende rekening hebt gehouden.</p>
      <p sl="fr">Een ander idee dat wij noemen is dat de beste manier om de pensioenkwestie te regelen, is om de werkgelegenheid te bevorderen en dat wij, in plaats van ons te fixeren op de wettelijke pensioenleeftijd, moeten uitgaan van de werkelijke leeftijd. Het verslag van mevrouw Oomen-Ruijten bevat echter, in de visie van de Franse socialisten, ook een indicatie die voor ons een probleem oplevert en waarmee wij niet kunnen instemmen. U zult begrijpen dat het idee om de toegenomen levensverwachting automatisch te koppelen aan de wettelijke pensioenleeftijd voor ons een stap terug betekent in termen van sociale rechten, die wij niet kunnen steunen.</p>
      <p sl="fr">Staat u mij toe om tot slot nog op te merken dat, als er geen sprake is van een sociale dialoog en als de sociale partners niet bij dit gehele onderhandelingstraject worden betrokken, wij de mist in gaan.</p>
    </intervention>
    <intervention id="2-525-000" speaker_id="4243" name="Dirk STERCKX" is_mep="True" mode="spoken" nationality="Belgium" birth_date="25-09-1946" birth_place="Herent" p_group="Group of the Alliance of Liberals and Democrats for Europe" m_state="BE">
      <p sl="nl">Ik denk dat wij met de rapporteur een aantal heel evenwichtige antwoorden hebben gevonden op de vraag die de Commissie had gesteld. Er zijn naar mijn mening twee punten waarop de Europese Unie wel degelijk een toegevoegde waarde heeft.</p>
      <p sl="nl">Als wij het belang van de eerste pijler benadrukken, terecht, dan moeten wij tegelijkertijd ook zeggen dat de gezondheid van overheidsfinanciën even belangrijk is. Want het zijn die gezonde overheidsfinanciën die de eerste pijler ondersteunen. En dan moet je zien welke pensioenlasten die overheid draagt op de langere termijn en dat ook heel duidelijk maken. Ik denk dat de Commissie en de Europese Unie daar een taak hebben om dat voor elke lidstaat duidelijk te maken, zodat iedereen kan zien waar de risico's en waar de moeilijkheden liggen.</p>
      <p sl="nl">Tweede punt, ik denk dat ook in de tweede pijler de Europese Unie een rol speelt. U wijst daar op het belang van Solvency II. Wat wij hier vragen is dat de Commissie nagaat wat de risico's op de langere termijn zijn en in haar regelgeving duidelijk maakt hoe die risico's afgedekt moeten worden. Ik denk dat je daar specifiek moet kijken naar het lange termijnrisico van pensioensystemen in het algemeen, niet van één soort, maar van alle pensioensystemen in de tweede pijler. Daar ligt een taak.</p>
      <p sl="nl">Als ik naar de cijfers kijk, zoals mevrouw Harkin, dan ben ik toch wel een beetje bang dat wij niet in de Europese Unie in alle lidstaten de nodige risico's hebben afgedekt.</p>
    </intervention>
    <intervention id="2-526-000" speaker_id="96786" name="Tadeusz CYMAŃSKI" is_mep="True" mode="spoken" nationality="Poland" birth_date="06-06-1955" birth_place="Nowy Staw" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, de ontwerpresolutie van het Europees Parlement, zoals deze werd besproken tijdens de raadplegingen van de Commissie, verdient onze steun. In de resolutie wordt aanbevolen om de onderlinge coördinatie tussen de lidstaten te versterken en de uitwisseling van goede praktijken te bevorderen zonder daarbij aan de bevoegdheden van de lidstaten op het uitermate belangrijke en gevoelige gebied van de pensioenstelsels te komen.</p>
      <p sl="pl">Tijdens het debat in de Commissie werkgelegenheid en sociale zaken heb ik nadrukkelijk gewezen op het belang van demografische ontwikkelingen voor de zekerheid en de toekomstige vorm van pensioenstelsels. Ook ben ik van mening dat we bij het beoordelen van pensioenstelsels en het formuleren van voorstellen rekening moeten houden met de grote verschillen tussen de individuele lidstaten, zowel wat betreft hun financiële mogelijkheden als wat betreft de publieke en kapitaalgedekte bedrijfspensioenregelingen die reeds bestaan.</p>
    </intervention>
    <intervention id="2-527-000" speaker_id="96851" name="Thomas HÄNDEL" is_mep="True" mode="spoken" nationality="Germany" birth_date="27-08-1953" birth_place="Nürnberg" p_group="Confederal Group of the European United Left - Nordic Green Left" m_state="DE">
      <p sl="de">Mevrouw de Voorzitter, dames en heren, de welvaart van een land bestaat uit de waarde die mensen door hun werk scheppen. Hierbij moet in de toekomst ook het werk voor de samenleving sterker meetellen. De mensen willen een behoorlijke en zekere pensioenvoorziening.</p>
      <p sl="de">Nu heeft de crisis aangetoond dat alleen overheidspensioenen betrouwbaar en stabiel zijn. Daarentegen zijn miljoenen particuliere voorzieningen en bedrijfspensioenfondsen aan beursrisico’s bezweken. Het zou gewoonweg absurd zijn om de ouderdomsvoorzieningen van de burgers nog sterker op particuliere en gekapitaliseerde stelsels te baseren. De burgers hebben het EU-reddingsplan voor de banken gefinancierd. Ze betalen voor een meedogenloze bezuinigingspolitiek, ook onder leiding van de Europese Unie. Nu moeten ze ook nog de begrotingen saneren met pensioenkortingen en een hogere pensioensgerechtigde leeftijd! Alleen al de tot dusver ingevoerde pensioenshervormingen zorgen voor groeiende armoede onder ouderen. Hiertegen helpt alleen de versterking van zekere openbare pensioen- en AOW-stelsels.</p>
    </intervention>
    <intervention id="2-528-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Mevrouw de Voorzitter, binnenkort wordt de bevolkingspiramide in de EU op haar kop gezet en zullen 55-plussers de grootste leeftijdsgroep vormen, zal de levensverwachting verder stijgen en het geboortecijfer laag blijven, en zullen jongeren steeds later hun intrede in het beroepsleven doen. De gevolgen zijn ons allen bekend: vergrijzing van de bevolking en steeds meer knelpunten bij de pensioenfinanciering.</p>
      <p sl="de">In Europa ontbreekt het aan een gezinsvriendelijke politiek, bijvoorbeeld de invoering van fiscale voordelen voor gezinnen wat betreft de inkomstenbelasting of soortgelijke maatregelen op het sociale vlak, teneinde rekening te houden met de bijdrage van gezinnen aan de waarborging van het intergenerationeel contract en de premiedruk voor hen te verlagen. Verder moeten we ook prikkels creëren om onze ouderen zo lang mogelijk aan het werk te houden.</p>
      <p sl="de">Thans wil ik graag ook een duidelijk signaal aan de heer Andor afgeven: de alom geprezen massale immigratie is in ieder geval absoluut de verkeerde weg om onze pensioenen veilig te stellen en vormt uiteindelijk ook een bedreiging voor de sociale vrede in Europa.</p>
    </intervention>
    <intervention id="2-529-000" speaker_id="96781" name="Danuta JAZŁOWIECKA" is_mep="True" mode="spoken" nationality="Poland" birth_date="19-05-1957" birth_place="Opole" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, demografische veranderingen, een langere levensduur en dalende geboortecijfers, diverse privileges die in het kader van pensioenregelingen zijn toegekend en de economische crisis hebben de openbare financiën in de lidstaten enorm onder druk gezet. We zijn gedwongen om steeds vaker vragen te stellen over de stabiliteit en de zekerheid van de huidige pensioenstelsels en over de mate waarin deze eerlijke inkomens voor gepensioneerden garanderen. We komen tot de conclusie dat hervorming van de Europese pensioenstelsels, die onder de bevoegdheden van de lidstaten vallen, essentieel is. Dit zal een zaak van lange adem en een kostbaar proces worden, en om ervoor te zorgen dat lidstaten deze stap zullen nemen, moeten de Raad en de Europese Commissie garanderen dat de kosten van deze hervormingen altijd in aanmerking zullen worden genomen in procedures bij buitensporige tekorten. Elke andere oplossing kan resulteren in een situatie waarin landen stoppen met hervormen uit angst voor de financiële lasten.</p>
      <p sl="pl">Ik wil twee belangrijke aspecten van deze essentiële hervormingen speciaal noemen. In de eerste plaats moeten we, om de houdbaarheid van pensioenstelsels te garanderen, de inkomensbronnen diversifiëren en stelsels creëren die onder meer zijn gebaseerd op publieke financiering uit de kapitaalmarkten en op beroepspensioenregelingen. In de tweede plaats moeten we meer mensen aan het werk krijgen om de stabiliteit van de pensioenstelsels te waarborgen. De lidstaten moeten ernaar streven om de leeftijd waarop mensen daadwerkelijk met pensioen gaan te laten samenvallen met de wettelijke pensioenleeftijd en indien nodig overwegen om de wettelijke pensioenleeftijd te verhogen, als logische consequentie van het feit dat Europeanen steeds langer leven. Langer doorwerken moet echter samengaan met een hervorming van de arbeidsmarkt, die passende scholing en gezondheidzorg voor werknemers moet omvatten.</p>
      <p sl="pl">Ik wil de rapporteur feliciteren en bedanken voor haar hulp en de uitstekende samenwerking tijdens het opstellen van dit verslag.</p>
    </intervention>
    <intervention id="2-530-000" speaker_id="103488" name="Sergio GUTIÉRREZ PRIETO" is_mep="True" mode="spoken" nationality="Spain" birth_date="11-07-1982" birth_place="Escalona " p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mevrouw de Voorzitter, het is al gezegd dat het overheidsstelsel de ruggengraat van de pensioenstelsels in Europa is en dat ook moet blijven, omdat dit het enige stelsel is dat samenhang garandeert en bovendien de kans op armoede in onze samenleving beperkt.</p>
      <p sl="es">Niettemin is het opvallend dat in de OESO-landen de hoogste niveaus van gelijkheid van inkomens te vinden zijn op het gebied van de pensioenen, of dat de particuliere pensioenen als gevolg van de crisis alleen al in 2008 20 procent van hun waarde verloren hebben en ze op het ogenblik nog steeds niet in de buurt komen van</p>
      <p sl="es">de vereiste solventieniveaus.</p>
      <p sl="es">Dit alles toont aan dat het in een tijd van onvermijdelijke hervormingen zaak is dat maatregelen voor het waarborgen van de duurzaamheid van onze pensioenstelsels transversaal zijn, waarbij onder meer ambitieuzere regelingen inzake geboortecijfers en voor het combineren van werk en gezin moeten worden overwogen, en net zulke ambitieuze regelingen voor het verkrijgen van en bestendigen van banen, of zelfs immigratieregelingen op basis van integratie, die ook vanuit demografisch oogpunt een bijdrage kunnen leveren aan het waarborgen van de duurzaamheid van onze pensioenen.</p>
      <p sl="es">Tenslotte betreur ik het dat er in de tekst geen beperkingen worden gesteld aan het misbruik dat gemaakt wordt van de regeling voor toelagen in bedrijven, want over het algemeen zijn zij vrijgesteld van sociale lasten. Naar mijn idee is dit van essentieel belang voor een hele nieuwe generatie werknemers die het, als er meer van hen geëist wordt om een menswaardig pensioen te ontvangen, niet zo moeilijk zouden moeten hebben om fatsoenlijk werk te krijgen.</p>
    </intervention>
    <intervention id="2-531-000" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">Mevrouw de Voorzitter, ik wil Ria Oomen-Ruijten bedanken voor al haar harde werk aan dit verslag. Ik denk dat ze heel goed werk heeft verricht.</p>
      <p sl="en">Dit maakt heel duidelijk dat pensioenen op de allereerste plaats de verantwoordelijkheid van de lidstaten zijn. Gelukkig hebben we elk verzoek om een Europees minimumpensioenniveau afgewezen, alsook alle verzoeken om een verordening van het Solvency II-type die voor pensioenen zou moeten gaan gelden. Het Verdrag van Lissabon stelt heel duidelijk dat het de lidstaten zijn die verantwoordelijk zijn voor pensioenvoorzieningen, en niet de EU. Maar wat we wel kunnen doen, is beste praktijken en ervaringen delen. Het ben blij met de opneming van mijn amendement dat erop aandringt met de tenuitvoerlegging van de werkgelegenheidsrichtlijn van 2000 discriminatie op grond van leeftijd te verbieden.</p>
      <p sl="en">Wat betreft de pensioenleeftijd heb ik altijd duidelijk gezegd dat we de pensioengerechtigde leeftijd – de leeftijd waarop je het recht hebt om je pensioenaanspraken te verzilveren – moeten blijven vaststellen op het niveau van de lidstaten, maar tegelijkertijd de verplichte pensioenleeftijd moeten schrappen, die mensen dwingt om te stoppen met werken, ook als zij zelf graag willen doorgaan. Ik vind het jammer dat dit niet in het verslag staat.</p>
    </intervention>
    <intervention id="2-532-000" speaker_id="28324" name="Milan CABRNOCH" is_mep="True" mode="spoken" nationality="Czechia" birth_date="06-08-1962" birth_place="Čáslav" p_group="European Conservatives and Reformists Group" m_state="CZ">
      <p sl="cs">Mevrouw de Voorzitter, ik zou de rapporteur mijn complimenten willen overbrengen voor de wijze waarop zij al die honderden amendementen het hoofd heeft weten te bieden. Ook al betreft het verslag geen wetgevende kwestie, is het toch van groot belang voor de toekomst van de sociale stelsels van de Europese lidstaten. Een aantal fundamentele conclusies waar wij vierkant achter staan, zijn de volgende:</p>
      <p sl="cs">de besluitvorming over pensioenstelsels is volledig en uitsluitend de bevoegdheid van de politiek in de lidstaten;</p>
      <p sl="cs">de verhoging van de pensioengerechtigde leeftijd is onontkoombaar;</p>
      <p sl="cs">in de komende jaren kan de Europese economie alleen groeien door vergroting van de arbeidsproductiviteit;</p>
      <p sl="cs">daarbij speelt ondersteuning van de werkgelegenheid voor oudere werknemers een cruciale rol, waarvoor met name flexibelere arbeidsomstandigheden en een juiste aanpassing van de pensioenstelsels tot stand moeten worden gebracht;</p>
      <p sl="cs">de coördinatie van de pensioenstelsels en de hervormingen ervan op Europees niveau zijn ongewenst;</p>
      <p sl="cs">we zijn geen voorstander van gelijktrekking van de pensioengerechtigde leeftijd EU-wijd en evenmin van koppeling van die leeftijd aan de gemiddelde levensverwachting;</p>
      <p sl="cs">we zijn geen voorstander van harmonisering van definities, zoals bijvoorbeeld van adequate pensioenen, op Gemeenschapsniveau.</p>
    </intervention>
    <intervention id="2-533-000" speaker_id="28182" name="Kartika Tamara LIOTARD" is_mep="True" mode="spoken" nationality="Netherlands" birth_date="26-06-1971" birth_place="Voorburg" p_group="Confederal Group of the European United Left - Nordic Green Left - Vice" m_state="NL">
      <p sl="nl">Subsidiariteit, een zaak van de lidstaat zelf, en solidariteit, dat is wat de rapporteur voortdurend zei over het pensioenbeleid. Ik dacht dan ook dat zij het bezuinigingsgerichte Groenboek direct naar de prullenbak zou verwijzen. Ik viel bijna van mijn stoel toen de rapporteur het Groenboek letterlijk als positief beoordeelde.</p>
      <p sl="nl">Waar de rapporteur aan de ene kant hamert op subsidiariteit, doet zij aan de andere kant talloze voorstellen om EU-invloed te vergroten. De EU moet bepalen waaraan een minimum pensioen voldoet. De EU moet lidstaten overhalen de pensioengerechtigde leeftijd te verhogen. De EU moet concurrentie tussen Europese pensioenfondsen en verdere privatisering stimuleren. Hoezo subsidiariteit?</p>
      <p sl="nl">Als dit alles zou leiden tot socialere pensioenstelsels, dan was EU-invloed misschien nog te rechtvaardigen. Helaas geven de Commissie en de rapporteur de interne markt voorrang en zullen zij de kloof tussen arm en rijk alleen maar vergroten.</p>
    </intervention>
    <intervention id="2-534-000" speaker_id="28122" name="David CASA" is_mep="True" mode="spoken" nationality="Malta" birth_date="16-11-1968" birth_place="Valletta" m_state="MT">
      <p sl="mt">Allereerst wil ik graag mijn collega, mevrouw Oomen-Ruijten, feliciteren met het uitzonderlijke werk dat zij voor dit verslag heeft verricht. In het verslag wordt erkend dat, met name in een tijd waarin de Europese burgers bijzonder kwetsbaar zijn, het essentieel is dat de lidstaten garanderen meer en betrouwbaardere maatregelen te zullen nemen voor sociale bescherming, en met name voor pensioenen. Dat geeft de almaar ouder wordende bevolking gemoedsrust en garandeert hun blijvende economisch onafhankelijkheid.</p>
      <p sl="mt">Ik wil hierbij graag onderstrepen hoe belangrijk het is dat de lidstaten, uitgaande van de specifieke omstandigheden van elk land, de noodzakelijke maatregelen nemen om een goede levensstandaard voor oudere burgers te garanderen. Daarom dient het subsidiariteitsbeginsel te worden geëerbiedigd.</p>
      <p sl="mt">Ik verwelkom echter het verzoek aan de Commissie om richtsnoeren op te stellen en het uitwisselen van goede praktijken te stimuleren. Op deze manier zullen de genomen beslissingen in het belang zijn van diegenen die er rechtstreeks mee te maken hebben. In veel lidstaten zijn pensioenhervormingen van essentieel belang om de doelen van het Groenboek “Naar adequate, houdbare en zekere pensioenstelsels” te kunnen bereiken.</p>
      <p sl="mt">Mogelijkerwijs is de hervorming moeilijk uit te voeren, vooral in deze barre tijden. Daarom moeten de voor de hervormingen noodzakelijke uitgaven in ogenschouw worden genomen binnen de context van het economisch bestuur.</p>
    </intervention>
    <intervention id="2-535-000" speaker_id="96832" name="Kinga GÖNCZ" is_mep="True" mode="spoken" nationality="Hungary" birth_date="08-11-1947" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Mevrouw de Voorzitter, net als verscheidene sprekers voor mij vind ik het belangrijk dat er op het gebied van pensioenen zo veel mogelijk Europese coördinatie plaatsvindt. Een van de redenen hiervoor is dat de crisis de kwestie heeft opgeworpen van de macro-economische stabiliteit, evenals de vraag hoe we zekerheid en waardigheid voor de oude dag kunnen waarborgen. We zien dat er verschillende soorten van verandering plaatsvinden in de lidstaten. Sommige landen slaan de weg in van hervormingen en de versterking of de totstandbrenging van particuliere pensioenfondsen, terwijl andere lidstaten proberen de tijd terug te draaien. Wat voor veranderingen er ook plaatsvinden, het is essentieel dat duurzaamheid van pensioenen, stabiliteit en een waardige oude dag de belangrijkste prioriteiten worden.</p>
      <p sl="hu">Over alle mogelijke veranderingen moet overleg worden gepleegd met de sociale partners en er moet voldoende tijd worden ingeruimd voor de overgangsfases. De mensen, de burgers moeten worden geïnformeerd over de veranderingen die zullen worden doorgevoerd en over de invloed die deze op hen zullen uitoefenen, zodat ze te allen tijde geïnformeerde beslissingen kunnen nemen. Bovendien moeten alle mogelijke veranderingen op een burgervriendelijke manier worden doorgevoerd.</p>
    </intervention>
    <intervention id="2-536-000" speaker_id="96949" name="Vicky FORD" is_mep="True" mode="spoken" nationality="United Kingdom" birth_date="21-09-1967" birth_place="Omagh" p_group="European Conservatives and Reformists Group" m_state="GB">
      <p sl="en">Mevrouw de Voorzitter, toen Bismarck in 1889 een staatspensioen invoerde, lag de gemiddelde levensverwachting op 45 jaar. Tegenwoordig leven we langer, maar staan we voor de uitdaging hoe we een redelijk inkomen op onze oude dag kunnen bereiken. De economische, demografische en arbeidsmarkttradities verschillen. De verschillende landen moeten verantwoordelijk zijn voor hun eigen beleid en hervormingen. Voor houdbare staatspensioenen zijn houdbare overheidsfinanciën nodig, maar dit verslag van het Parlement is duidelijk: er kan geen Europese pensioenleeftijd komen en evenmin een minimumpensioenniveau.</p>
      <p sl="en">Bedrijfspensioenregelingen en individuele spaargelden moeten overdraagbaar zijn van de ene naar de andere werkgever en van het ene naar het andere land. Spaarders verdienen transparante informatie, die gemakkelijk te begrijpen en gemakkelijk beschikbaar is. Ja, we hebben zekere spaarregelingen nodig, maar de regels inzake kapitaal moeten wel verstandig zijn. Risico´s voor pensioenen zijn niet dezelfde als voor verzekeringsmaatschappijen of banken. De kosten van regulering komen ten laste van de consument, en in dit geval de gepensioneerde.</p>
    </intervention>
    <intervention id="2-537-000" speaker_id="38596" name="Elisabeth MORIN-CHARTIER" is_mep="True" mode="spoken" nationality="France" birth_date="10-10-1947" birth_place="Ceaux-en-Couhé" p_group="Group of the European People's Party (Christian Democrats)" m_state="FR">
      <p sl="fr">Mevrouw de Voorzitter, om te beginnen zou ik willen opmerken dat de crisis en de demografische ontwikkeling tezamen ons ertoe dwingen om dit probleem van de pensioenen in alle lidstaten van de Europese Unie bij de wortel aan te pakken.</p>
      <p sl="fr">Wat deze werkzaamheden betreft zou ik allereerst mijn complimenten willen uitspreken voor de op raadpleging gebaseerde werkmethode, die zoals de commissaris zei ten grondslag lag aan de opstelling van het Groenboek. Ook wil ik mevrouw Oomen-Ruijten complimenteren met het door overleg, open geest en compromisbereidheid gekenmerkte werk dat zij heeft verricht bij de opstelling van dit verslag.</p>
      <p sl="fr">Ik zou de nadruk willen leggen op drie punten die wij absoluut in aanmerking moeten nemen om het probleem van de solvabiliteit van pensioenen op te lossen.</p>
      <p sl="fr">Het eerste punt is de ongelijkheid waarvan vrouwen op de pensioengerechtigde leeftijd momenteel het slachtoffer zijn, omdat ongelijkheid op het werk tot armoede leidt op het moment dat het pensioen ingaat.</p>
      <p sl="fr">Ten tweede is het voor mij, mijnheer de commissaris, mevrouw Oomen-Ruijten, belangrijk ervoor te zorgen dat nabestaandenpensioenen behouden blijven. Er is nog altijd een generatie arme vrouwen die niet hebben gewerkt toen ze de beroepsleeftijd hadden en voor wie een nabestaandenpensioen de enige manier is om een minimumpensioen te krijgen.</p>
      <p sl="fr">Het derde punt is de intrede van de jongere generaties op de arbeidsmarkt. Zij moeten niet alleen het hoofd bieden aan de crisis, maar ook de last dragen van meerdere generaties, namelijk van hun kinderen, hun ouders en hun grootouders.</p>
      <p sl="fr">Dit brengt, tot slot, het probleem van de ouderen met zich mee, een probleem dat wij sneller moeten aanpakken in onze werkzaamheden.</p>
    </intervention>
    <intervention id="2-538-000" speaker_id="96831" name="Jutta STEINRUCK" is_mep="True" mode="spoken" nationality="Germany" birth_date="01-09-1962" birth_place="Ludwigshafen" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mevrouw de Voorzitter, beste collega’s, in heel Europa moeten mensen van hun pensioen kunnen leven. Een belangrijke voorwaarde hiervoor is dat zij behoorlijke banen hebben, omdat slecht betaald werk tot armoede onder ouderen en onder mensen met lage pensioenen leidt. Wanneer de een of ander hier in het Parlement van mening is dat de mensen zich simpelweg met een aanvullende verzekering particulier voor hun oude dag kunnen verzekeren, moet ik zeggen dat veel mensen van het geld dat ze verdienen bijna niet meer kunnen leven, laat staan dat ze er ook nog een particuliere pensioenverzekering van kunnen betalen. Daarom is de eerste pijler van het pensioen bijzonder belangrijk. Het door omslag gefinancierde solidaire stelsel moet de grondslag zijn van het Europese pensioenstelsel en het moet mogelijk zijn ervan rond te komen. Het mag niet gebeuren dat we zeggen „dit is aan de lidstaten“. We moeten vanuit het Parlement het signaal afgeven dat we pensioenen nodig hebben waarvan de mensen ook kunnen rondkomen.</p>
      <p sl="de">Mijn collega Thomas Mann is zeer uitvoerig ingegaan op het Duitse stelsel van bedrijfspensioenen. Ik wil dat hier ook vermelden, zonder dit uitvoerig te herhalen. Ik kom bij mijn beoordeling van het Groenboek tot dezelfde conclusie. Daarom hebben we in de commissie gezamenlijk aan desbetreffende amendementen gewerkt. Daarom roep ik de Commissie op ervoor te zorgen dat de bijzondere nationale regelingen – die echt goed functioneren en voor de pensioenstelsels in de lidstaten noodzakelijk zijn – bij alle toekomstige wijzigingen niet worden opgeofferd.</p>
    </intervention>
    <intervention id="2-539-000" speaker_id="39721" name="Theodor Dumitru STOLOJAN" is_mep="True" mode="spoken" nationality="Romania" birth_date="24-10-1943" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Ik denk dat we realistisch moeten zijn en moeten erkennen dat de huidige pensioenstelsels op basis van solidariteit tussen de generaties, het zogenaamde ‘pay as you go’-principe, economisch niet meer haalbaar zijn en daardoor uit de overheidsbegrotingen gesubsidieerd moeten worden om te overleven.</p>
      <p sl="ro">De vergrijzing van de bevolking en de groeiende mobiliteit van de beroepsbevolking zorgen ervoor dat de onevenwichtigheden in de pensioenstelsels nog groter worden. De voorgestelde maatregelen zijn verhoging van de pensioenleeftijd of van de bijdragen, maar deze hebben hun grenzen en zullen eveneens beperkt worden door sociale weerstand tegen dergelijke maatregelen. We moeten uiteindelijk erkennen dat de oplossing is om over te stappen op pensioenstelsels waarbij mensen tijdens hun actieve leven hun eigen pensioenfonds opbouwen.</p>
    </intervention>
    <intervention id="2-540-000" speaker_id="96829" name="Ádám KÓSA" is_mep="True" mode="spoken" nationality="Hungary" birth_date="01-07-1975" birth_place="Budapest" m_state="HU">
      <p sl="hu">De Europese Unie heeft zich met veel zaken beziggehouden op het gebied van gehandicapten. Helaas komt juist deze maatschappelijke groep in het pensioenstelsel van de lidstaten nauwelijks aan haar trekken, wat onaanvaardbaar is. Dit zijn mensen die buiten hun schuld om gedwongen waren hun toevlucht te nemen tot het stelsel van invalidenpensioenen, maar afgezien van hen zijn er ook veel mensen die in dit systeem terecht zijn gekomen door misbruik te maken van de mazen in de wet. Dit probleem betreft in de eerste plaats het pensioenstelsel van Midden- en Oost-Europa waar heel veel mensen zo te werk gaan. Dit aantal is zo groot dat de fundamenten van het pensioenstelsel al aan het wankelen zijn gebracht. Deze situatie druist in tegen de EU 2020-strategie. Deze mensen krijgen diensten die niet op hun persoonlijke behoeften zijn afgestemd in plaats van echte hulp, terwijl ze hun mannetje zouden kunnen staan op de arbeidsmarkt en zouden kunnen werken. Volgens de huidige voorspellingen zal het aantal afhankelijke mensen in Europa binnenkort verdubbeld zijn. Ondertussen daalt de actieve beroepsbevolking met één miljoen personen per jaar. Samenvattend betekent dit dat er momenteel geen duurzaam pensioenstelsel bestaat, vooral niet als er geen actieve gehandicapten zijn. Ik steun het idee van de rapporteur zeer dat in de EU waar 50 miljoen gehandicapten leven, slechts iets meer dan 40 procent werkt. Waar is de andere 60 procent? Zij zouden dus ook aan het werk moeten.</p>
    </intervention>
    <intervention id="2-541-000" speaker_id="96658" name="Konstantinos POUPAKIS" is_mep="True" mode="spoken" nationality="Greece" birth_date="18-01-1951" birth_place="Ilioupoli Attikis" p_group="Group of the European People's Party (Christian Democrats)" m_state="GR">
      <p sl="el">Mevrouw de Voorzitter, ik wil de rapporteur er hartelijk voor bedanken dat zij heeft geprobeerd het noodzakelijke evenwicht te bewaren tussen economische levensvatbaarheid en maatschappelijk toereikende pensioenstelsels. In een tijd met hoge werkloosheid, deregulering van de arbeidsmarkt, loonvermindering en sterke demografische uitdagingen is de totstandbrenging en consolidering van toereikende, maatschappelijk rechtvaardigde en economische levensvatbare pensioenstelsels voor elke lidstaat een enorme uitdaging.</p>
      <p sl="el">De eerste pijler bestaat uit publieke omslagstelsels en moet de kern vormen van alle stelsels. Deze pijler moet de enige, fundamentele waarborg zijn voor toereikende uitkeringen en mag daarin niet worden bijgestaan door de tweede pijler. De tweede pijler heeft slechts een aanvullende rol, mits niet alleen bij voorbaat is verzekerd dat iedereen daartoe toegang heeft maar ook de zekerheid ervan is gewaarborgd aan de hand van een duidelijk beheerskader.</p>
      <p sl="el">Afgezien daarvan mag een koppeling tussen hogere pensioengerechtigde leeftijd en levensverwachting nooit leiden tot automatische aanpassingen. Er moeten hoe dan ook andere parameters meespelen, zoals geografische kenmerken, aard van de werkzaamheden, zeer ongezonde werkzaamheden, levenskwaliteit en gezondheid. Tot slot moeten alle stimulansen om te blijven werken, welke deze ook mogen zijn, veiligheidskleppen bevatten om te voorkomen dat jongeren toegang tot de arbeidsmarkt wordt ontzegd, zeer zeker in een tijd waarin de werkloosheid helaas de pan uit is gerezen.</p>
      <a text="(Applaus)"/>
    </intervention>
    <intervention id="2-542-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="spoken" nationality="Poland" birth_date="25-11-1966" birth_place="Jasło" m_state="PL">
      <p sl="pl">Mevrouw de Voorzitter, de debatten die in sommige lidstaten worden gevoerd over de pensioenstelsels en de emoties die deze debatten bij het publiek opwekken laten zien hoe belangrijk, en tegelijkertijd ook hoe moeilijk dit onderwerp is. Het zal niet mogelijk zijn om één enkel pensioenmodel voor alle lidstaten aan te nemen. In een tijd van economische crisis en demografische veranderingen wordt hervorming van de nationale pensioenstelsels echter onvermijdelijk. Nu al ondervinden veel landen problemen vanwege de toenemende kosten van de pensioenen, problemen die het beginsel van solidariteit tussen de generaties ondergraven. We moeten echter in gedachten houden dat pensioenen veilig en zeker moeten zijn en dat ze rekening moeten houden met wat we betaald krijgen. In dit verband zou ik graag willen dat er meer aandacht werd besteed aan de beloningsverschillen tussen vrouwen en mannen, omdat de lagere inkomens van vrouwen resulteren in lagere pensioenuitkeringen.</p>
    </intervention>
    <intervention id="2-543-000" speaker_id="38595" name="Rovana PLUMB" is_mep="True" mode="spoken" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Ik wil verwijzen naar het feit dat de commissaris bij het begin van dit debat sprak over de successen van het Europese sociaal model. Een daarvan is de realisatie van gelijke kansen tussen vrouwen en mannen. Ik hoop dat dit verslag een heldere boodschap afgeeft voor wat betreft het meenemen van gendergelijkheid in de werkzaamheden voor een adequaat pensioenstelsel.</p>
      <p sl="ro">Daarom wil ik drie zaken benadrukken. In de eerste plaats: de analyse van de gevolgen voor de samenleving en werkgelegenheid voor vrouwen, van de maatregelen tot erkenning van huishoudelijk werk, onder andere door de financiële waarde van dat werk mee te laten tellen in de berekening van het pensioen. Ik verzoek de Commissie om de procedure tot schrapping van artikel 5, lid 2 uit Richtlijn 113/2004 op gang te brengen, op grond waarvan discriminatie van vrouwen bij pensioenproducten is toegestaan.</p>
    </intervention>
    <intervention id="2-544-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Mevrouw de Voorzitter, het pensioenstelsel is een basisonderdeel van het Europese sociale model, dat behouden moet blijven. Het valt onder de verantwoordelijkheid van de lidstaten maar om zijn voortbestaan veilig te stellen, moeten we maatregelen nemen op basis van een zo groot mogelijke overeenstemming tussen de sociale partners en het maatschappelijk middenveld. Deze maatregelen moeten gericht zijn op het vaststellen van een Europese standaard die de kredietwaardigheid van alle stelsels garandeert door ze te onderwerpen aan controlecriteria met als doel de overheidstekorten te beperken in alle lidstaten, en door de garanties die met ingang van het jaar 2013 van verzekeringsmaatschappijen geëist zullen worden ook toe te passen op de onderlinge waarborgmaatschappijen die deze stelsels in sommige lidstaten beheren.</p>
      <p sl="es">Die standaard moet worden vastgesteld om de discussie in meer rationele banen te leiden, want het oplossen van dit probleem heeft meer om het lijf dan het vastleggen van de pensioengerechtigde leeftijd in de wet. We moeten rekening houden met de lengte van het arbeidsleven van de betreffende persoon en met zijn premieniveaus, en we moeten factoren opnemen die verband houden met de wensen van de gepensioneerden.. Een verlenging van het arbeidsleven dient te leiden tot een beter pensioen.</p>
      <p sl="es">Die standaard moet ook naar de toekomst kijken. Door de mobiliteit van de werknemers zal het noodzakelijk worden te voorzien in de mogelijkheid om passieve rechten probleemloos van het ene naar andere land over te dragen. Als Europeanen van land veranderen, moeten ze, in alle lidstaten waarin ze premies betaald hebben, toegang kunnen krijgen tot hun staat van dienst als werknemer.</p>
      <p sl="es">Ik denk ook dat we met name aandacht moeten schenken aan het genderprobleem en aan gehandicapten.</p>
    </intervention>
    <intervention id="2-545-000" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Mevrouw de Voorzitter, mijnheer Andor, ik vraag me af of het zinvol is om op dit debat een Witboek te laten volgen, en of we niet beter zou zijn in plaats hiervan de echt dringende problemen op te lossen. Vanuit mijn oogpunt zijn er twee problemen: ten eerste het feit dat de daadwerkelijke pensioengerechtigde leeftijd en de wettelijke pensioengerechtigde leeftijd sterk van elkaar afwijken, dat wil zeggen dat stappen tegen discriminatie moeten worden genomen – in de vorm van maatregelen van en controle door de Commissie – om hier verbetering in te brengen en zo voor duurzame pensioenen te zorgen.</p>
      <p sl="de">Ten tweede wordt er in het verslag met betrekking tot de overdraagbaarheid van bedrijfspensioenen ondubbelzinnig toe opgeroepen om nu actie te ondernemen, dat wil zeggen over de nieuwe richtlijn na te denken. Dat is veel urgenter, omdat mobiele werknemers namelijk echt veel geld verliezen op hun pensioen, dat eigenlijk voor zekerheid op de oude dag moet zorgen. Daarom zijn op dit gebied stappen noodzakelijk. Met het Witboek verliezen we alleen maar tijd.</p>
    </intervention>
    <intervention id="2-546-000" speaker_id="96988" name="Alfreds RUBIKS" is_mep="True" mode="spoken" nationality="Latvia" birth_date="24-09-1935" birth_place="Daugavpils" p_group="Confederal Group of the European United Left - Nordic Green Left" m_state="LV">
      <p sl="lv">Mevrouw de Voorzitter, door de economische crisis en de bevolkingsvergrijzing nemen de bijdragen aan de sociale zekerheid af. Dit feit is algemeen aanvaard. Het aantal gepensioneerden neemt toe en dit vormt een bedreiging voor de houdbaarheid van de pensioenstelsels. Het is essentieel om socialezekerheids- en pensioenstelsels aan de huidige uitdagingen aan te passen. Ik ben het met de commissaris eens dat er nog veel gedaan moet worden voordat er een document daarvoor op tafel ligt. Ik ben echter van mening dat we een sociaal fonds op Europees niveau moeten oprichten, gelijk aan het Cohesiefonds, met het doel gepensioneerden in landen met een relatief laag inkomen te helpen. Nationale begrotingen kunnen een goede oudedagsvoorziening niet garanderen. Daar hebben we al ervaring mee. Vorig jaar was het jaar van de strijd tegen armoede, maar het resultaat ervan is dat het aantal arme mensen ten opzichte van vorig jaar is gestegen.</p>
    </intervention>
    <intervention id="2-547-000" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik wil nogmaals alle commissies feliciteren die betrokken zijn geweest bij het debat en bij het opstellen van de verslagen.</p>
      <p sl="en">Ik realiseer me dat het moeilijk is om standpunten die zijn geformuleerd vanuit een zo groot aantal, uiteenlopende politieke en nationale achtergronden, op één lijn te brengen, maar de stemmingen in de betrokken commissies laten zien dat de verslagen brede steun hebben gekregen. Dit geeft de Commissie een duidelijk signaal voor de follow-up van het Groenboek. Ik verwacht begin volgende maand een samenvatting te kunnen publiceren waarin het standpunt van het Parlement zal zijn opgenomen. We zullen deze in de tweede helft van 2011 laten volgen door het Witboek, dat ik in mijn eerdere interventie heb genoemd, en door een passende effectbeoordeling. Dit zal alle belanghebbenden opnieuw de gelegenheid geven om een rol te spelen in het debat.</p>
      <p sl="en">De groep van commissarissen voor pensioenen heeft vorige week al gesproken over beleidsopties voor de bijwerking en verbetering van het Europees pensioenkader. Wij waren het met elkaar eens dat we de holistische benadering van de pensioenhervormingen moeten voortzetten.</p>
      <p sl="en">Daartoe moeten we onder meer onze besprekingen met de belangrijkste belanghebbenden voortzetten over zowel mogelijke nieuwe regelgevingsinitiatieven op gebieden zoals de overdraagbaarheid, bedrijfspensioenregelingen en insolventiebescherming, als ook andere, zachtere vormen van regelgeving, zoals codes met goede praktijken. We hebben ook besloten om ons diepgaand te gaan bezighouden met de genderdimensie en om daarop in het Witboek uitgebreider in te gaan dan we in het Groenboek hebben gedaan.</p>
      <p sl="en">Ondertussen zal ik ervoor zorgen dat het Groenboek en het Witboek niet op een hoop worden gegooid met andere vliegende voorwerpen in het Europese luchtruim. De Commissie heeft volstrekt niets gemeen met benaderingen die ervan uitgaan dat er in de Europese Unie een uniforme pensioenleeftijd kan komen. Diversiteit is een belangrijk aspect van de EU, en dat geldt ook voor de diversiteit van de demografische realiteit; we moeten deze nu diepgaander onderzoeken dan voorheen.</p>
      <p sl="en">We moeten ook erkennen dat de lopende hervormingen nieuwe risico´s met zich meebrengen, aangezien ze toekomstige pensioenen veel afhankelijker maken van de langetermijnontwikkelingen op de arbeidsmarkt en de financiële markten. Dit betekent dat we ook werkgelegenheidskansen moeten scheppen voor mensen met een handicap en dat we onze financiële stelsels stabieler moeten maken.</p>
      <p sl="en">Ik kijk ernaar uit om met het Parlement en zijn commissies verder te werken aan dit zeer belangrijke onderwerp.</p>
    </intervention>
    <intervention id="2-548-000" speaker_id="1122" name="Ria OOMEN-RUIJTEN" is_mep="True" mode="spoken" role="rapporteur" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">Ik wil de gelegenheid te baat nemen om mijn collega's nog even bij naam te noemen: George Cutaş, Barbara Matera en Dennis de Jong, maar ik weet niet waar Dennis is. Daar zit hij, achteraan. Hij heeft een paar opmerkingen gemaakt die ik niet begrijp, bijvoorbeeld wanneer hij zegt dat wij alles Europees willen oplossen. Dat is niet waar. Subsidiariteit is het principe.</p>
      <p sl="nl">Voorzitter, daar waar hij een probleem heeft met de economic governance , daar willen wij dat iedereen die goed zijn best doet, ook goed uitkomt met een economic governance . Dat is wat wij willen, en niet dat een aantal lidstaten - de tien die een brief hebben geschreven - benadeeld worden omdat zij goed zorgen voor de toekomst, voor hun pensioenen. Ik hoop dat dat tevreden stelt.</p>
      <p sl="nl">Kartika Liotard is er nu niet, maar het grijpt mij wel aan dat zij blijkbaar het verslag niet gelezen heeft en toch verklaringen aflegt zoals zij afgelegd heeft.</p>
      <p sl="nl">Voorzitter, ik heb dus de collega's Cutaş, Matera en De Jong al bedankt, maar ik wil ook Frédéric Daerden, Marianne Harkin, Julie Girling, Jean Lambert, Danuta, onze eigen schaduw-EVP-er, bedanken voor het feit dat zij dit verslag hebben gemaakt tot wat het is. Ik denk dat wij een goede analyse hebben gegeven van wat er te doen staat.</p>
      <p sl="nl">Ik weet ook dat er nog zeer zeker gevoelige onderwerpen in zullen zitten die verband houden met lidstaten. Ik hoop desondanks dat wij de Commissie, u, mijnheer de commissaris, mijnheer Andor, hiermee goed op weg helpen en dat wij in staat zijn om bij het witboek dezelfde ene lijn te trekken in dit Parlement en dat iedereen dan ook vóór gaat stemmen. Het was een lastig dossier, maar ik hoop dat wij morgen kunnen zeggen: eind goed al goed.</p>
    </intervention>
    <intervention id="2-549-000" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Het debat is gesloten.</p>
      <p sl="nl">De stemming vindt morgen, woensdag 16 februari 2011, om 12.00 uur plaats.</p>
      <p sl="nl">Ik wil diegenen onder u die niet de gelegenheid hebben gehad om het woord te voeren, eraan herinneren dat u, mocht u dat willen, een schriftelijke verklaring van maximaal tweehonderd woorden kunt indienen, voor het geval u wilt vastleggen wat u had willen zeggen als u de kans had gehad. Deze schriftelijke verklaring wordt dan toegevoegd aan het verslag van de vergadering.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-550-000" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Het meest aan risico’s blootstaande pensioenstelsel in de EU is het overheidsstelsel op basis van solidariteit tussen de generaties. Pensioen is echter een verworven recht waar geen regering inbreuk op mag maken, of er nu sprake is van een crisis of niet – zelfs als bepaalde regeringen, zoals de Roemeense, denken dat ze zich alles kunnen permitteren met de hoogte en berekeningswijze van de pensioenen. De bevolkingsontwikkeling werkt niet in ons voordeel en zodoende wordt de duurzaamheid van het systeem een acuut probleem. De overheidspensioenstelsels worden echter niet gefinancierd door regeringen maar door de contribuanten: sociale partners, werknemers en werkgevers, ongeacht in welke vorm. Deze systemen worden sterk getroffen door twee fenomenen: zwart werk en het onvermogen van de Europese economieën om nieuwe, fatsoenlijk betaalde banen van redelijke duur te genereren. Met slecht betaalde en onzekere banen, in de naam van flexibilisering van de arbeidsmarkt, zullen de overheidsstelsels permanent in crisis verkeren. Ik beschouw het als hoopgevend dat er in de resolutie van het Europees Parlement over de pensioenstelsels de aandacht wordt gevestigd op discriminatie van vrouwen voor wat betreft de hoogte van het pensioen, zelfs als de looptijd en ontwikkeling van hun bijdragen vrijwel gelijk zijn aan die van mannen. Het is een eerste stap richting herstel van een onrecht, waar echter concrete maatregelen op moeten volgen.</p>
    </intervention>
    <intervention id="2-551-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Het Groenboek van de Europese Commissie toont met overtuigende argumenten aan waarom de huidige pensioenstelsels moeten worden verbeterd. Maar toch mogen we niet vergeten dat een groot aantal van de voorstellen sociaal gevoelig ligt.</p>
      <p sl="lt">Daarom moeten we een zorgvuldige evaluatie maken van niet alleen het nut van de besluiten maar ook de mogelijke risico’s, vooral als we het hebben over een verhoging van de pensioengerechtigde leeftijd of een vermindering van de invloed van de lidstaten op het pensioenbeleid. Enerzijds ziet de Commissie een verhoging van de pensioengerechtigde leeftijd als de minst pijnlijke aanpassing aan de gestegen levensverwachting, maar anderzijds doet zij geen concrete voorstellen voor de tewerkstelling van oudere mensen op de arbeidsmarkt. Door de pensioenleeftijd te verhogen kunnen veel werkloze mensen die de pensioengerechtigde leeftijd nog niet hebben bereikt in een armoedespiraal terechtkomen. Er is ook onvoldoende nagedacht over de vraag hoelang mensen qua gezondheid in staat zijn om te werken. Ik wil hier bovendien benadrukken dat vrouwen vaker dan mannen slecht betaalde banen en kortere werkdagen hebben. Door bevalling en moederschap, de zorg voor kinderen en afhankelijke familieleden verliezen ze de waarborg van een verzekering en krijgen ze meestal minder pensioen. Mijns inziens moet er ook meer aandacht gaan naar andere manieren om pensioenstelsels te verbeteren zoals het regelen van de aanvang van het beroepsleven, de mogelijkheid om beroeps- en gezinsleven beter samen te doen gaan, de flexibilisering van de pensioenleeftijd, de invoering van minimumnormen voor pensioenrechten, enzovoort.</p>
      <p sl="lt">Toch vind ik het Groenboek een belangrijke stap om de alledaagse levensomstandigheden van de huidige en toekomstige gepensioneerden veilig te stellen.</p>
    </intervention>
    <intervention id="2-552-000" speaker_id="96652" name="Alajos MÉSZÁROS" is_mep="True" mode="spoken" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">De veranderende demografische indicatoren en de hogere levensverwachting zetten ons ertoe aan om een nieuwe strategie op te stellen voor onze pensioenstelsels. We moeten de toekomstgerelateerde kwesties met betrekking tot jongeren en ouderen herdefiniëren om duurzame, zekere en adequate uitbetalingen van pensioenen te kunnen garanderen. We kunnen grote verschillen constateren tussen de lidstaten van Europa als het gaat om pensioenstelsels. Terwijl de West-Europese landen worstelen met de problemen van de huidige en toekomstige kostenstijgingen proberen de nieuwe lidstaten een gediversifieerd systeem op te zetten. In 2008 onderhielden nog vier werknemers één gepensioneerde, maar in 2020 zullen dat er al vijf zijn. Een van de redenen hiervoor is dat Europese jongeren vanwege hun breder opgezette en langere opleiding later toetreden tot de arbeidsmarkt, en dat het actieve leven van werknemers ophoudt voordat de in de wet voorgeschreven pensioengerechtigde leeftijd is bereikt.</p>
      <p sl="hu">We moeten een systeem ontwikkelen dat duurzaam is en pensioenen garandeert met inachtneming van de situatie van de lidstaten. We moeten ook de mogelijkheid van vrij verkeer binnen de Europese Unie overwegen. We moeten als uitgangspunt nemen dat een effectieve en succesvol functionerende arbeidsmarkt van de nieuwe generatie ook mobiliteit zal vereisen. Voor de toekomstige hervorming van de pensioenstelsels is de koppeling van de eerste en tweede pijler cruciaal, die elkaar in de diverse lidstaten deels al overlappen, en die tevens nauw moeten aansluiten op de derde pijler. Ook moeten we korte metten zien te maken met illegaal werk, hetgeen eveneens een wezenlijke rol speelt in het behoud van onze pensioenstelsels.</p>
    </intervention>
    <intervention id="2-553-000" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De vergrijzing van de bevolking waarmee Europa de laatste jaren wordt geconfronteerd, brengt aanzienlijke veranderingen met zich mee op het gebied van volksgezondheid en consumptiegewoonten maar ook in de bevolkingsstructuur en de socialezekerheidsstelsels. Het waarborgen van houdbare pensioenstelsels voor de toekomst houdt nauw verband met de periode dat EU-burgers op de arbeidsmarkt actief zijn. Ik beschouw het als positief dat de EU 2020-strategie een actief en gericht arbeidsmarktbeleid ondersteunt, hetgeen een groei van de werkgelegenheid voor oudere werknemers, vrouwen, leden van minderheidsgroepen en langdurig werklozen mogelijk zal maken. Ik denk dat Europa met het streven naar deze doelstelling zal kunnen zorgen voor een grotere beroepsbevolking en aldus voor meer economische groei, met alle positieve gevolgen van dien voor de houdbaarheid van de pensioenstelsels in Europa.</p>
    </intervention>
    <intervention id="2-554-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">We weten allemaal dat er niet zoiets als een ideaal model voor pensioenstelsels bestaat. Elk land heeft zijn eigen oplossingen ontwikkeld en heeft plannen voor toekomstige hervormingen die dienovereenkomstig worden aangepast. Ondanks de aanmerkelijke verschillen tussen de afzonderlijke stelsels denk ik dat de Europese Unie de richting moet aangeven die alle lidstaten moeten volgen bij het doorvoeren van wijzigingen. In de commissie is een groot aantal keren benadrukt dat de financiële en economische crisis van de afgelopen jaren aan het licht heeft gebracht dat het dringend noodzakelijk is om de pensioenstelsels te hervormen. De beginselen van solidariteit en subsidiariteit dwingen ons om de samenwerking tussen de lidstaten op dit gebied te versterken. Als we onze ervaringen delen, zullen we geen tijd verliezen met het opnieuw uitvinden van het wiel, wat in één lidstaat al tot een ramp heeft geleid, en als we goede praktijken uitwisselen zullen we effectiever de beste strategieën kunnen ontwikkelen.</p>
      <p sl="pl">Laten we niet vergeten dat de hervormingen niet beperkt mogen blijven tot louter het verhogen van de premies en het verlengen van de premieperiode. Begrotingsstabiliteit, grensoverschrijdende coördinatie van pensioenen, ontwikkeling van minimumgaranties en gelijke rechten voor vrouwen en mannen zijn enkele punten waarover in elke lidstaat zou moeten worden gediscussieerd. In heel Europa moeten houdbare pensioenstelsels worden ontwikkeld die zijn gebaseerd op van elkaar afhankelijke en elkaar aanvullende pijlers en die publieke, werknemers- en particuliere pensioenen dienen te omvatten, evenals kapitaalgedekte en niet-kapitaalgedekte pensioenen. In mijn visie zal deze oplossing de garantie vormen voor de totstandbrenging van stabiele en eerlijke pensioenstelsels die tegelijkertijd voldoende flexibel blijven om te kunnen worden aangepast aan de sociale en economische veranderingen die zich voltrekken.</p>
    </intervention>
    <intervention id="2-555-000" speaker_id="28352" name="Zuzana ROITHOVÁ" is_mep="True" mode="written" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">De lidstaten zitten nagenoeg zonder enige uitzondering met de prangende vraag hoe de met name op het omslagsysteem gebaseerde pensioenstelsels straks gezien de vergrijzing moeten worden gefinancierd. Ik ben buitengewoon ingenomen met het uitstekende verslag van mevrouw Oomen-Ruijten. Zij opent een waaier aan oplossingen en eert het subsidiariteitsbeginsel. Ik zou u graag het recept uiteen willen zetten waar de Tsjechische partij KDU-ČSL zich al jaren in eigen land hard voor maakt. Kinderen die een inkomen genieten, dienen de mogelijkheid te worden geboden om een deel van hun afdrachten aan het omslagstelsel te storten op een pensioenrekening voor hun ouders en hen op die manier middels een bijdrage aan een hoger pensioen gedeeltelijk te compenseren voor de kosten van hun opvoeding. Een dergelijke geïndividualiseerde solidariteit tussen de generaties is enerzijds rechtvaardiger voor de huidige gepensioneerden die zich naar behoren gekweten hebben van de opvoeding van de nieuwe generatie, en anderzijds leidt dit tot een rehabilitatie van grotere gezinnen. Het zou financieel gunstig moeten zijn om kinderen te hebben en niet ongunstig. Dit is de doeltreffendste manier waarop zowel de gevolgen alsook de belangrijkste oorzaken van ons pensioenprobleem duurzaam kunnen worden opgelost.</p>
    </intervention>
    <intervention id="2-556-000" speaker_id="28331" name="Jaromír KOHLÍČEK" is_mep="True" mode="written" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Tien jaar werk aan het Groenboek met de onterechte titel “Naar adequate, houdbare en zekere Europese pensioenstelsels” heeft een hoop volstrekt asociale en stompzinnige beweringen opgeleverd. Ik weet niet precies hoe het in andere lidstaten zit, maar in mijn land, de Tsjechische Republiek, bijvoorbeeld, wijken de tien jaar door deskundigen opgestelde prognoses ten aanzien van de geboortecijfers dusdanig radicaal van de huidige realiteit af dat de beweringen in het Groenboek voor de jaren 2040-2060 mij absolute onzin toelijken. Indien deskundigen niet eens in staat zijn om het geboortecijfer voor de navolgende vijf tot zeven jaar te voorspellen, hoe betrouwbaar kunnen dergelijke voorspellingen dan überhaupt zijn voor een periode van 30 jaar? Het hele Groenboek is gebaseerd op de foute veronderstelling dat indien wij de belastingbetaler bij wet verplichten een deel van de voor het pensioenstelsel beoogde middelen te beleggen in niet door de overheid gegarandeerde fondsen, er dan straks meer geld is dan wanneer wij uitsluitend met de eerste pijler werken. Elk zich respecterend constitutioneel hof kan niet anders dan een dergelijke wet ongrondwettelijk verklaren. Ook in landen waar een dergelijke tweede pijler in het verleden is ingevoerd, is men tot de slotsom gekomen dat deze allesbehalve zaligmakend is. Zo werden na de putsch van Pinochet in het Chili van de jaren zeventig de burgers verplicht hun pensioen middels niet door de overheid gegarandeerde private fondsen te regelen, echter met uitzondering van degenen die niet werkzaam waren in het leger of bij de politie. Waarom zou dat zo zijn geweest? En waarom is de huidige conservatieve Hongaarse regering bezig om de inefficiënte tweede pijler van het pensioenstelsel te ontmantelen? Ziehier de twee fundamentele redenen waarom de Confederale Fractie Europees Unitair Links/Noords Groen Links niet voor het verslag van mevrouw Oomen-Ruijten stemmen kan. We kunnen toch moeilijk gevraagd worden deze diefstal van de eeuw te steunen!</p>
    </intervention>
    <intervention id="2-557-000" speaker_id="28123" name="Louis GRECH" is_mep="True" mode="spoken" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">De EU en de lidstaten staan voor een van hun grootste uitdagingen met betrekking tot het waarborgen van adequate en houdbare pensioenstelsels in Europa. Aangezien een groot percentage van de burgers voor hun levensonderhoud sterk afhankelijk is van hun pensioenregeling, wil ik het belang benadrukken van door de overheid gefinancierde pensioenregelingen op basis van het solidariteitsbeginsel.</p>
      <p sl="en">In rijkgeschakeerde situaties met verschillende tradities en typen pensioenstelsels is het onmogelijk om het beginsel van ‘one size fits all’ toe te passen, mede gezien het feit dat de hoofdverantwoordelijkheid voor pensioenhervormingen bij de lidstaten ligt. De EU kan echter wel voor toegevoegde waarde zorgen door de coördinatie van de verschillende pensioenstelsels op zich te nemen en beste praktijken te delen.</p>
      <p sl="en">Elke herziening van pensioenstelsels moet op transparante wijze worden uitgevoerd, waarbij de behoeften van de consumenten moeten worden beschermd en burgers moeten worden geïnformeerd over hun rechten met betrekking tot de verschillende pensioenstelsels en de daaraan verbonden risico´s, in het bijzonder de rechten en risico´s die verband houden met grensoverschrijdende mobiliteit. Pensioenstelsels moeten bestand zijn tegen elke mogelijke begrotings- en demografische druk op de lidstaten, zonder dat dit leidt tot onnodige druk op gewone burgers.</p>
      <p sl="en">Dit alles moet worden aangepakt vanuit de invalshoek van de demografische en sociaaleconomische uitdagingen van de toekomst, zoals de ontwikkeling van atypische werkgelegenheid, een groeiende vrouwelijke beroepsbevolking, veranderingen in gezinsstructuren, en jeugdwerkloosheid.</p>
    </intervention>
    <intervention id="2-558-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Een paar aspecten van dit Groenboek van de Commissie acht ik van bijzonder belang. Ik beschouw het als onze plicht om te voorkomen dat in het bijzonder ouderen, die tijdens hun actieve beroepsleven onze welstand van nu hebben opgebouwd, op hun oude dag in moeilijke omstandigheden komen te zitten. Tegelijkertijd wordt in het verslag het subsidiariteitsbeginsel naar behoren geëerbiedigd. De Commissie moet meer nadruk leggen op de gelijkheid van mannen en vrouwen. Vrouwen werken vaker dan mannen in atypische arbeidsverhoudingen, hun pensioen is zeer vaak lager, waardoor het gevaar van armoede op de oude dag stijgt. Adequate en zekere pensioen en AOW-stelsels berusten op langdurige solidariteit tussen generaties. Daarom zou ik de Commissie willen oproepen om gebruik te maken van het Groenboek en initiatieven in het leven te roepen die het thema solidariteit tussen de generaties weer sterker doen leven bij het publiek.</p>
    </intervention>
    <intervention id="2-558-500" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ik ben van mening dat de EU een open en unitair pensioenstelsel moet bouwen dat rekening houdt met demografische trends en de mobiliteitsproblematiek. Ik geef het voorbeeld van mijn eigen land. De jaarlijkse uitgaven voor pensioenen vormen in Roemenië de grootste categorie van begrotingsuitgaven. De sociale verzekeringsbegroting van de overheid laat sinds 2006 jaarlijkse tekorten zien, die in 2009 zijn opgelopen tot 1,5 miljard euro. Volgens schattingen van de Wereldbank zal in het oude systeem het tekort door de pensioenuitgaven oplopen tot ongeveer twaalf procent van het bbp. Daarom heeft Roemenië door middel van wet 263/2010 een aantal grote hervormingen doorgevoerd, die de houdbaarheid van het overheidspensioenstelsel op middellange en lange termijn kunnen waarborgen. Daarin zijn onder andere de volgende maatregelen opgenomen: ontmoediging van vroegtijdige pensionering en van onterechte pensionering wegens arbeidsongeschiktheid, groei van het aantal contribuanten aan het overheidspensioenstelsel, geleidelijke optrekking van de standaardpensioenleeftijd voor mannen en vrouwen, naar 65 jaar voor mannen in 2015 en naar 63 jaar voor vrouwen in 2030.</p>
    </intervention>
    <intervention id="2-558-750" speaker_id="28313" name="Ville ITÄLÄ" is_mep="True" mode="written" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Op dit moment vallen alle pensioenen onder de verantwoordelijkheid van de afzonderlijke lidstaten, maar speelt de Europese Unie al een grote rol in het pensioenbeleid. Als wij ons doel willen bereiken, namelijk een daadwerkelijk vrij verkeer van mensen en arbeid, dan moeten de pensioenstelsels voldoende geharmoniseerd zijn. Er moet ook een minimumniveau voor pensioenen worden gewaarborgd, zodat gezinnen zich echt volledig vrij kunnen bewegen. Daarom moeten wij naar een geharmoniseerd stelsel toewerken, en hoe eerder hoe beter. Anders zal een niet-universeel pensioenstelsel feitelijk een belemmering vormen voor het vrije verkeer in de Europese Unie.</p>
    </intervention>
    <intervention id="2-558-937" speaker_id="96770" name="Joanna Katarzyna SKRZYDLEWSKA" is_mep="True" mode="written" nationality="Poland" birth_date="17-02-1977" birth_place="Łódź" p_group="Group of the European People's Party (Christian Democrats)" m_state="PL">
      <p sl="pl">Het deed me genoegen om te horen dat het Groenboek van de Commissie over adequate, houdbare en zekere Europese pensioenstelsels vandaag aan de agenda zou worden toegevoegd. De toekomst van de pensioenen, hoe zeker ze zijn en welk inkomen ze zullen opleveren, is momenteel een van de belangrijkste problemen waarmee de samenleving wordt geconfronteerd. Hoewel de lidstaten verantwoordelijk zijn voor de vormgeving van hun eigen pensioenstelsels en de Europese Unie in beginsel niet bevoegd is om op dit gebied actie te ondernemen, zouden bepaalde wetgevingsoplossingen met betrekking tot de pensioenstelsels op EU-niveau moeten worden uitgewerkt. Het verzoek van het Parlement aan de Commissie om richtsnoeren voor de regeringen van de lidstaten op te stellen is van groot belang voor de economische zekerheid van gepensioneerden, aangezien in de richtsnoeren minimumniveaus voor pensioenen en criteria voor de berekening van pensioenuitkeringen zullen worden vastgesteld, wat ertoe zal leiden dat de pensioenuitkeringen van vrouwen niet langer lager zullen uitvallen dan die van mannen. Vrouwen zijn buiten hun schuld veroordeeld tot lagere pensioenen dan mannen, omdat ze minder betaald krijgen voor hetzelfde werk of omdat ze hun loopbaan moeten onderbreken om voor kinderen te zorgen, waardoor ze gedurende hun hele arbeidzame leven minder premie betalen. Gezien de bedreigingen voor de stabiliteit van pensioenstelsels, mag de Commissie niet vergeten dat er wettelijke oplossingen moeten worden gevonden die de gelijke behandeling van vrouwen en mannen in de hele EU garanderen wat betreft de hoogte van toekomstige pensioenen.</p>
    </intervention>
    <intervention id="2-558-968" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="nl">Europa komt in 2011 in de buurt van het verschrikkelijke cijfer van 23 miljoen werklozen en breekt daarmee een record. Dit is namelijk het hoogste cijfer van de afgelopen tien jaar, hetgeen betekent dat het werkgelegenheidsbeleid officieel mislukt is verklaard. Deze crisis is reden te meer om steun te geven aan een tekst waarin wordt aangedrongen op de toepassing van het subsidiariteitsbeginsel op pensioenen, en waarmee wordt aangetoond dat de eurocraten tot bezinning zijn gekomen bij de herziening van het ongetwijfeld mislukt Europees sociaal model. Na tien jaar aan de zijlijn te hebben gestaan worden de regeringen dus opnieuw hoofdspelers in de opbouw van het sociale Europa. Maar dit volstaat niet. Alleen door op moedige wijze te kiezen voor democratie dichtbij de mensen, met als grondslag hervormingen van de arbeidsmarkt om werken aantrekkelijker te maken, en federalisme van het loonzakje, waarin rekening wordt gehouden met de uiteenlopende kosten van levensonderhoud in elke regio van Europa en waaraan zowel de lonen als de pensioenen aangepast worden, zou een echte ommezwaai zijn in de richting van vernieuwing. Vermindering van de arbeidskosten, belastingverlichting, mogelijkheden voor kleine ondernemingen om lokaal te blijven werken en investeren zijn onontbeerlijke maatregelen om een gelijke premieverdeling over de oudere generaties en een zekere, door levenskwaliteit gekenmerkte toekomst voor de nieuwe generaties te verzekeren.</p>
    </intervention>
  </section>
  <section id="creitem29" title="16. Vervalste geneesmiddelen (debat)">
    <intervention id="2-560-000" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Aan de orde is het verslag over het voorstel voor een richtlijn van het Europees Parlement en de Raad tot wijziging van Richtlijn 2001/83/EG om te verhinderen dat geneesmiddelen die qua identiteit, geschiedenis of oorsprong vervalst zijn, in de legale distributieketen belanden [COM(2008)0668 - C6-0513/2008 - 2008/0261(COD) ] - Commissie milieubeheer, volksgezondheid en voedselveiligheid. Rapporteur: Marisa Matias (A7-0148/2010).</p>
    </intervention>
    <intervention id="2-561-000" speaker_id="96820" name="Marisa MATIAS" is_mep="True" mode="spoken" role="rapporteur" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">Mevrouw de Voorzitter, nu wij op dit punt, op dit moment, aan het eind van dit lange proces zijn aangekomen, denk ik dat wij allemaal weten wat ons, wat alle dames en heren hier in deze zaal verenigt, namelijk de bescherming van de gezondheid van de patiënten. Het is onze plicht om vijfhonderd miljoen burgers te beschermen die in Europa wonen en niet weten of de geneesmiddelen die zij gebruiken echt of vervalst zijn. Wij moeten hun de garantie bieden dat de geneesmiddelen die zij gebruiken mensenlevens helpen redden en niet leiden tot een vroegtijdige dood. Dit probleem lijkt mij veel te ernstig om het nog langer onopgelost te laten.</p>
      <p sl="pt">Daarom heb ik die vervalste geneesmiddelen meermaals “stille moordenaars” genoemd, en dat zijn ze ook werkelijk, want als mensen die problemen hebben … Het is ons bekend hoe de vervalsingsnetwerken veranderd zijn: enkele jaren geleden had iedereen het nog over Viagra, maar tegenwoordig kunnen wij niet voorbijgaan aan geneesmiddelen die de strijd aanbinden of proberen aan te binden met ziekten zoals kanker, diabetes, hartaandoeningen en cholesterol.</p>
      <p sl="pt">Daarom gaat het hier, zoals ik al zei, om “stille moordenaars”, want als ze die ziekten niet bestrijden, helpen ze de mensen niet.</p>
      <p sl="pt">Het compromis dat wij hier vandaag bespreken, bevat een aantal van de wijzigingen die in de loop van dit proces zijn aangebracht. Wij zijn begonnen met de markt en uiteindelijk bij de gezondheid uitgekomen, een verandering die ik van harte toejuich; wij zijn begonnen met de fysieke ruimte en hebben uiteindelijk het internet opgenomen, want wij konden onmogelijk de voornaamste toegangspoort voor vervalste geneesmiddelen in Europa achterwege laten; wij zijn begonnen met een elementair controlesysteem en hebben uiteindelijk steeds meer sancties en strafmaatregelen toegevoegd. Als wij ervan uitgaan dat vervalsing een misdrijf is, kunnen wij niet anders dan voorzien in sancties en strafmaatregelen.</p>
      <p sl="pt">Er is nog een ander belangrijk element: dit probleem blijft niet beperkt tot Europa. Wij hebben ervoor gezorgd dat in het voorstel dat hier vandaag wordt gepresenteerd ook rekening wordt gehouden met derde landen, waar vervalsing vaak nog ernstigere proporties aanneemt.</p>
      <p sl="pt">Ofschoon wij slechts over willekeurige controlegegevens beschikken, is gebleken dat de onderschepte hoeveelheden vervalste medicijnen sinds 2005 met 400 procent zijn toegenomen. Het is bekend dat deze handel jaarlijks 45 miljard euro winst oplevert aan bepaalde criminele netwerken, maar voor de gezondheid van de burgers rampzalig is.</p>
      <p sl="pt">Daarom wens ik hier duidelijk te maken dat namaak van geneesmiddelen niet zomaar namaak is. Het is een vorm van namaak die het vertrouwen in onze gezondheidsstelsels volledig ondermijnt. Aangezien vervalsing, zoals ik al zei, een vorm van georganiseerde misdaad is, ben ik van oordeel dat wij dit misdrijf moeten bestrijden met deze wetgeving, met ons engagement en met vereende krachten. Daarom komen wij met een controlesysteem dat het gehele proces bestrijkt, van de fabrikant tot de patiënt. Het Parlement heeft verwoed gestreden om dit punt in de tekst te krijgen en het verheugt mij dan ook ten zeerste dat dit toezicht gewaarborgd is.</p>
      <p sl="pt">Bij dit proces waren twee commissarissen en vier voorzitterschappen betrokken. Wij zijn begonnen met de commissaris voor Industrie en wij zijn geëindigd met de commissaris voor Gezondheid, zoals ik al zei. Het was een lang proces en daarom wil ik een bijzonder woord van dank uitspreken aan de rapporteurs van de andere fracties die de ontwikkelingen van het begin tot het einde met enorme inzet en toewijding hebben gevolgd: mevrouw Grossetête, mevrouw Roth-Behrendt, mijnheer Krahmer, mijnheer Tremopoulos, mevrouw Yannakoudakis en mevrouw Rosbach. Zonder hen zou dit debat lang niet zo interessant en zo productief zijn geweest. Ik weet dat wij vaak uiteenlopende standpunten hadden, maar ik weet ook dat wij een gemeenschappelijke doelstelling nastreefden, namelijk de bescherming van de gezondheid van de patiënten. Aangezien ik niet alle mensen kan bedanken die aan dit proces hebben deelgenomen, wil ik hier mijn symbolische dank betuigen aan al degenen die aan deze richtlijn hebben meegewerkt door de naam van mevrouw Pantazidou te noemen, die mij gedurende het gehele proces enorm gesteund heeft.</p>
    </intervention>
    <intervention id="2-563-000" speaker_id="photo_generic" name="John Dalli" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik ben heel blij dat ik deze kans krijg om tot het Parlement te spreken over het belangrijke vraagstuk van de vervalste geneesmiddelen. Het voorstel tot wijziging van de richtlijn betreffende vervalste geneesmiddelen dat vandaag voor ons ligt, zal ons op nieuwe terreinen brengen, als het Parlement het voorstel goedkeurt. Wanneer dit dossier succesvol wordt afgesloten, zal dat de eerste keer zijn dat de Europese Unie door middel van wetgeving de specifieke dreiging van vervalste geneesmiddelen aanpakt.</p>
      <p sl="en">Deze tekst zal ons regelgevingssysteem gereedmaken voor de toekomst en een grote bijdrage leveren tot de bescherming van patiënten tegen de vele gevaren van vervalste geneesmiddelen. Zoals de afgevaardigden zullen weten, zijn vervalste geneesmiddelen anders dan namaakproducten. Bij vervalste geneesmiddelen staat de volksgezondheid op het spel.</p>
      <p sl="en">Het doet mij veel plezier dat de medewetgevers vlak voor de kerst in een vroeg stadium overeenstemming hebben bereikt over de inhoud van het voorstel. Ik wil iedereen bedanken die zo hard heeft gewerkt om deze overeenstemming mogelijk te maken, in het bijzonder de rapporteur van de commissie ten principale, mevrouw Matias, alsook de rapporteurs van de medeadviserende commissies, mevrouw Sartori en mevrouw Bastos. Ik bedank ook alle schaduwrapporteurs.</p>
      <p sl="en">De Commissie staat volledig achter de inhoud van dit evenwichtige akkoord waarin maatregelen voorkomen die streng en doeltreffend, maar tevens evenredig aan de risico´s en flexibel zijn. Dit is cruciaal, aangezien niet alle geneesmiddelen hetzelfde zijn: de kans op vervalsing varieert, net als het risico voor de volksgezondheid.</p>
      <p sl="en">Ik kom nu op enkele specifieke punten. Ik wil graag het volgende naar voren halen. Met betrekking tot veiligheidskenmerken: we hebben het risico onderkend dat de lidstaten in de toekomst verschillende benaderingen van de verpakking zouden kiezen. Dit zou hebben geleid tot verschillende beschermingsniveaus in de Europese Unie. Het zou hebben geleid tot versnippering van de Europese markt voor geneesmiddelen. Ik weet zeker dat de afgevaardigden net als ik tevreden zullen zijn over het feit dat we de weg hebben geëffend voor een Europees veiligheidskenmerk waarmee we een geneesmiddel kunnen identificeren en dus authenticeren. De Commissie heeft op dit punt altijd een Europese benadering gesteund.</p>
      <p sl="en">Met betrekking tot werkzame farmaceutische bestanddelen: de overeengekomen tekst versterkt inspecties en internationale samenwerking op dit gebied. De Commissie en het netwerk van Europese agentschappen zullen nauwer samenwerken met internationale partners. Alleen door zulke samenwerking kunnen we tot een werkelijk doeltreffend inspectie- en handhavingssysteem komen.</p>
      <p sl="en">De wetgeving zal, zodra zij is vastgesteld, de transparantie van de bij de geneesmiddelendistributie betrokken spelers vergroten. Tot slot heeft het Parlement gestaan op regels voor de online verkoop van geneesmiddelen. Ik ben van mening dat het Parlement een sterke, pragmatische oplossing heeft gevonden door zich te concentreren op transparantiekwesties. In zijn betoog wordt erkend dat de regels voor apotheken in de EU verschillen, maar in de toekomst zal het voor patiënten in de hele EU gemakkelijker zijn om legale spelers te onderscheiden van illegale online internetapotheken.</p>
      <p sl="en">Mevrouw de Voorzitter, afgevaardigden, ik vertrouw erop dat ik kan rekenen op uw volle steun bij de volgende stap in het wetgevingsproces in de richting van de voltooiing van dit waardige en hoognodige initiatief.</p>
    </intervention>
    <intervention id="2-564-000" speaker_id="5956" name="Regina BASTOS" is_mep="True" mode="spoken" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">rapporteur voor advies van de Commissie interne markt en consumentenbescherming. – Mevrouw de Voorzitter, om te beginnen wil ik de rapporteur, mevrouw Matias, feliciteren en mijn dank uitspreken aan al degenen die met haar hebben samengewerkt.</p>
      <p sl="pt">Helaas zijn wij de laatste jaren getuige geweest van een toename in de vervalsing van geneesmiddelen in Europa. Volgens de gegevens van de Europese Unie worden er jaarlijks 1,5 miljoen verpakkingen met vervalste medicijnen via de legale distributiekanalen verkocht. Het gaat hier om een criminele activiteit die een ernstige bedreiging vormt voor de Europese patiënt en het Europese bedrijfsleven. Deze richtlijn heeft ten doel te verhinderen dat vervalste geneesmiddelen in de legale distributieketen belanden en draagt derhalve bij aan de bescherming van de volksgezondheid.</p>
      <p sl="pt">Ik zou uw aandacht willen vragen voor de volgende sleutelelementen die in het door mij opgestelde advies worden genoemd: de invoering van een definitie van de term “vervalste geneesmiddelen” die duidelijk gericht is op consumentenbescherming, de invoering van veiligheidskenmerken voor receptgeneesmiddelen, de verantwoordingsplicht van alle deelnemers aan de distributieketen en, ten slotte, de toepassing door de lidstaten van effectieve sancties om deze criminele activiteit uit te bannen.</p>
    </intervention>
    <intervention id="2-565-000" speaker_id="4423" name="Amalia SARTORI" is_mep="True" mode="spoken" nationality="Italy" birth_date="02-08-1947" birth_place="Valdastico " p_group="Group of the European People's Party (Christian Democrats)" m_state="IT">
      <p sl="it">rapporteur voor advies van de Commissie industrie, onderzoek en energie. – Mevrouw de Voorzitter, geachte collega´s, allereerst wil ik de rapporteur, mevrouw Grossetête, van harte gelukwensen met haar uitstekende werk. Vervalste geneesmiddelen zijn gevaarlijk omdat zij enorme gevolgen hebben voor de volksgezondheid, om maar te zwijgen van de economische gevolgen ervan.</p>
      <p sl="it">De compromistekst is weliswaar beter dan de richtlijn van 2001, maar daarin ontbreken toch enkele voor mij fundamentele vraagstukken, die ik bij deze kort wil noemen. In derde landen gevestigde producenten van werkzame bestanddelen zouden onderworpen moeten worden aan inspectie door het land van bestemming van die bestanddelen. Daarvoor is bemiddeling nodig door de bevoegde autoriteiten van het derde land in kwestie.</p>
      <p sl="it">De traceerbaarheid van geneesmiddelen moet duidelijk uitsluitsel geven over de producent en het land van herkomst van de werkzame bestanddelen, indien deze informatie ontbreekt in de nieuwe formulering. Het vraagstuk van verkoop via internet blijft open.</p>
      <p sl="it">Toch wil ik nogmaals beklemtonen dat het verslag over het geheel genomen positief is en een verbetering betekent. Daarom geef ik steun aan het compromis van mevrouw Grossetête.</p>
    </intervention>
    <intervention id="2-566-000" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">namens de PPE-Fractie . – Mevrouw de Voorzitter, mijnheer de commissaris, ik wil om te beginnen onze rapporteur, mevrouw Matias, feliciteren met haar werk. Ik wil eveneens de Raad en de Commissie feliciteren, aangezien wij eindelijk een akkoord hebben bereikt over deze bijzonder belangrijke richtlijn inzake de bestrijding van de georganiseerde criminaliteit in verband met vervalste geneesmiddelen. Er zijn te veel vervalste geneesmiddelen in omloop: in 2008 zijn er in de Europese Unie 34 miljoen namaakgeneesmiddelen in beslag genomen, een enorme toename van 380 procent. Meer dan de helft van de geneesmiddelen die via internet worden verkocht, is vervalst, hetgeen echt een bedreiging vormt voor al onze medeburgers.</p>
      <p sl="fr">Deze richtlijn betekent een stap voorwaarts. Ik zie het enkel als een stap, omdat wij helaas niet ver genoeg zijn gegaan; wij hadden sneller moeten gaan. Het is niettemin een stap voorwaarts, met strengere inspecties op fabrikanten van werkzame farmaceutische bestanddelen. Dat is bijzonder belangrijk. Wij streven ernaar de veiligheid te verbeteren, en dat betekent dat wij de verantwoordelijkheden van iedere speler in de toeleveringsketen moeten vaststellen: fabrikanten, groothandelaars, parallelimporteurs, tussenhandelaars en distributeurs. In het belang van de veiligheid moeten wij er tevens voor zorgen dat iedere verpakking met receptgeneesmiddelen traceerbaar is. Ik had gewild dat het voorstel verder was gegaan op dit punt.</p>
      <p sl="fr">Afgezien van de veiligheidskenmerken aan de hand waarvan geneesmiddelen kunnen worden geïdentificeerd en geauthenticeerd, omvatten de veiligheidseisen ook regels voor manipulatiebestendige verpakkingen van geneesmiddelen die worden verwerkt door parallelimporteurs. Wij hebben deze kwestie uitvoerig besproken. Het is een belangrijk punt, omdat wij momenteel te maken hebben met een echte plaag die gevolgen heeft voor de volksgezondheid. Ook apothekers moeten toegang hebben tot betrouwbare distributiekanalen van kwaliteitsproducten. Ik ben het met u eens, mijnheer de commissaris, als u zegt dat wij waakzaam moeten blijven, aangezien wij al deze veiligheidseisen in de praktijk moeten brengen. Toch denk ik niet dat ons werk hier ophoudt. Wij moeten zorgvuldig controleren hoe deze richtlijn ten uitvoer wordt gelegd.</p>
    </intervention>
    <intervention id="2-567-000" speaker_id="1183" name="Dagmar ROTH-BEHRENDT" is_mep="True" mode="spoken" nationality="Germany" birth_date="21-02-1953" birth_place="Frankfurt/Main" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de S&amp;D-Fractie . – Mevrouw de Voorzitter, beste collega’s, dit is toch werkelijk om wanhopig van te worden: iemand is ziek, iemand is vertwijfeld, iemand krijgt medicijnen, en dan werken deze medicijnen niet, zijn ze zonder werking, omdat ze vervalst zijn.</p>
      <p sl="de">Wij danken de Commissie dat zij met dit voorstel is gekomen. Het klopt dat we er geruime tijd over hebben beraadslaagd. Wij zijn in de vorige zittingsperiode begonnen met de beraadslagingen, en ik wil graag mijn dank uitspreken aan de heer Adamou, die geen lid meer is van het Parlement, voor het voorbereidend werk dat hij voor mevrouw Matias heeft verricht.</p>
      <p sl="de">Ik geloof dat we hier een goed compromis op tafel hebben liggen, zoals mevrouw Grossetête al zei. Het had natuurlijk verder kunnen gaan; we zijn allemaal ongeduldig en willen meer veiligheid, maar het is een goed compromis. Wat hebben we bereikt? We hebben ervoor gezorgd dat de veiligheid van de patiënt centraal staat in de wetgeving. Welke veiligheid hebben we dan bereikt? We hebben ervoor gezorgd dat de traceerbaarheid van de gehele distributieketen is gewaarborgd. Van de fabrikant tot in de apotheek is het geneesmiddel te traceren. Met een identiteitskenmerk waaraan men meteen kan zien of het vervalst of gedupliceerd is, of er sprake is van onregelmatigheden, wat dan kan worden gecontroleerd. We hebben dit bewust ook zo ontworpen dat enerzijds de kosten van dit systeem voor alle deelnemers draaglijk zijn en niet te hoog oplopen, maar anderzijds de veiligheid van de patiënten niet wordt gecompromitteerd.</p>
      <p sl="de">Naast deze traceerbaarheid moet tevens de buitenverpakking intact zijn, zodat de patiënt die een verpakking krijgt ook ziet dat de verpakking niet is geopend, omdat zij is verzegeld. Er zijn dan ook geen opengesneden verpakkingen meer, zoals we dit tot nu toe steeds weer meemaken. Dit alles bevordert de veiligheid en het vertrouwen van de patiënten.</p>
      <p sl="de">Wat hebben we nog bereikt? We hebben bovendien een vroegtijdig waarschuwingssysteem ingevoerd. Het is toch geweldig dat we op dit gebied nu een regeling hebben die we bij levensmiddelen al sinds tientallen jaren als vanzelfsprekend beschouwen. Voor een levensmiddel dat vervuild is bestaat er in de gehele Europese Unie een vroegtijdig waarschuwingssysteem. Het is haast niet te geloven dat dit tot nu toe nog niet voor geneesmiddelen bestond! Wanneer nu een vervalst geneesmiddel wordt ontdekt, is er een vroegtijdig waarschuwingssysteem. De lidstaten moeten de betrokken patiënten vinden, ze moeten iedereen informeren, en ze moeten waarborgen dat het publiek wordt gewaarschuwd voor eventuele gevaren die van in omloop gebrachte geneesmiddelen uitgaan. Een kwestie die voor auto’s en levensmiddelen vanzelfsprekend is, was tot op heden voor zoiets vitaals als geneesmiddelen niet vanzelfsprekend!</p>
      <p sl="de">Wat betreft het internet: iedereen die op een illegale website terechtkomt, moet dit kunnen vaststellen. Daarom moeten we de internetsites certificeren, ze zullen in de toekomst gelinkt zijn met een website van de nationale autoriteit voor toelating. Ze zullen een logo hebben dat de Europese Commissie zal ontwikkelen. Iedereen die voortaan geneesmiddelen in het internet koopt kan dit autonoom doen. Hij kan zien of het een veilige en legale website of een illegale website is.</p>
      <p sl="de">Al met al is dit een mijlpaal, een enorme stap voor de veiligheid van de patiënten. Als we deze wetgeving morgen aannemen kunnen we daar trots op zijn, wat we ook duidelijk moeten maken aan het publiek.</p>
    </intervention>
    <intervention id="2-568-000" speaker_id="28247" name="Holger KRAHMER" is_mep="True" mode="spoken" nationality="Germany" birth_date="16-10-1970" birth_place="Leipzig" p_group="Group of the Alliance of Liberals and Democrats for Europe" m_state="DE">
      <p sl="de">namens de ALDE-Fractie . – Mevrouw de Voorzitter, niet voor niets mag Europa worden beschouwd als de regio op de wereld waar de grootst mogelijke veiligheid met betrekking tot farmaceutische producten is gewaarborgd. Met de wetgeving waar we inmiddels lang – ik geloof twee jaar – over hebben gedebatteerd, bewijzen we de veiligheid een dienst. Ik zou graag mevrouw Matias zeer hartelijk willen danken dat zij als nieuwkomer in dit Parlement een enorm ingewikkeld verslag heeft overgenomen. Dat was een reusachtige taak – alle respect! – en er kwam vooral erg veel teamwerk aan te pas – bedankt hiervoor! Dat hebben we echt goed gedaan.</p>
      <p sl="de">Maar we moeten ook voor ogen houden dat we door regulering nooit volledige veiligheid kunnen bereiken. Dat functioneert nergens, ook niet bij de veiligheid van farmaceutische producten. We hebben ons terecht op de essentiële kwesties geconcentreerd, de onderscheidbaarheid van de verpakkingen, de traceerbaarheid van de distributieketen. Met het onderscheid tussen receptmedicijnen en receptvrije medicijnen hebben we ook de juiste stappen ondernomen, omdat we er altijd rekening mee moeten houden dat iedere wetgeving, ieder veiliger maken van producten, ook met kosten is verbonden. Daarom is het ook wel te verantwoorden dat niet elk pakje aspirine respectievelijk niet elk receptmedicijn van begin af aan automatisch onder deze richtlijn valt, maar dat de Commissie, respectievelijk het Geneesmiddelenbureau, de opdracht heeft om de markt in het oog te houden en de ontwikkelingen onder de loep te nemen.</p>
      <p sl="de">Ik vind dus dat we trots kunnen zijn op wat we hier hebben bereikt. We brengen hier wetgeving tot stand die werkelijke voordelen oplevert, waarvan de meeste patiënten waarschijnlijk echter in het geheel niet weten dat deze aan EU-wetgeving toe te schrijven zijn. Daarom moeten we hier nog eens de nodige ruchtbaarheid geven.</p>
    </intervention>
    <intervention id="2-569-000" speaker_id="96909" name="Michail TREMOPOULOS" is_mep="True" mode="spoken" nationality="Greece" birth_date="03-03-1958" birth_place="Serres" p_group="Group of the Greens/European Free Alliance" m_state="GR">
      <p sl="el">namens de Verts/ALE-Fractie. – Mevrouw de Voorzitter, wij stemmen morgen over de gewijzigde richtlijn tot bestrijding van het risico dat miljoenen vervalste geneesmiddelen in de legale distributieketen belanden, juist omdat wij de volksgezondheid willen beschermen tegen deze stille moordenaar.</p>
      <p sl="el">Het fundamentele vraagstuk hierbij betreft de toepassing van een verplicht veiligheidskenmerk voor receptgeneesmiddelen, en onder bepaalde voorwaarden ook voor receptvrije geneesmiddelen die het risico lopen vervalst te worden uitgaande van een aantal risicoanalysecriteria, zoals een strenge controle op internetverkoop door middel van geaccrediteerde internetapotheken die zijn voorzien van een Unielogo.</p>
      <p sl="el">Na een exhaustieve dialoog met de Raad en de Commissie hebben wij ons akkoord kunnen hechten aan een vrij groot aantal punten in de compromistekst. Als groenen zijn wij vóór uitbreiding van de werkingssfeer tot alle geneesmiddelen die een risico op vervalsing lopen en ook vóór een strengere regeling van internetverkoop. Deze vraagstukken zijn in de eindtekst van het akkoord met de Raad op tevredenstellende wijze opgelost en wij verheugen ons hierover.</p>
    </intervention>
    <intervention id="2-570-000" speaker_id="96944" name="Marina YANNAKOUDAKIS" is_mep="True" mode="spoken" nationality="United Kingdom" birth_date="16-04-1956" birth_place="London" p_group="European Conservatives and Reformists Group" m_state="GB">
      <p sl="en">namens de ECR-Fractie. – Mevrouw de Voorzitter, ook ik wil de rapporteur feliciteren.</p>
      <p sl="en">Toen we keken naar geneesmiddelen op de hedendaagse mondiale markten zagen we dat er geen grenzen zijn. We hebben dus geen andere keus dan het probleem van de vervalste geneesmiddelen op mondiale wijze aan te pakken. Alleen met een gezamenlijke Europese aanpak kunnen we een oplossing vinden voor het probleem van de toenemende hoeveelheid vervalste producten die beschikbaar zijn voor het publiek – niet alleen beschikbaar op de winkelvloer, maar ook via distributiediensten zoals het internet.</p>
      <p sl="en">De richtlijn drukt op alle juiste knoppen en doet moeite om het probleem echt aan te pakken. Hadden we verder kunnen gaan? Het antwoord is ‘ja’. Hadden we verder moeten gaan? Hierop moet ik ‘nee’ zeggen. We hebben als eerste stap strengere controles vastgelegd voor receptgeneesmiddelen. We hebben het probleem van de internetapotheken aangepakt. We hebben naar de veiligheidskenmerken gekeken. Ja, we hadden verder kunnen gaan op het punt van de traceerbaarheid en deze kunnen doortrekken naar de patiënt, maar dit is een strijd die we zouden hebben verloren en het zou de richtlijn hebben vertraagd.</p>
      <p sl="en">Zoals ze zeggen, Rome werd niet in één dag gebouwd. Ik kijk ernaar uit om verder te bouwen op het fundament van deze richtlijn.</p>
    </intervention>
    <intervention id="2-571-000" speaker_id="96664" name="Anna ROSBACH" is_mep="True" mode="spoken" nationality="Denmark" birth_date="02-02-1947" birth_place="Gladsaxe" p_group="Europe of freedom and democracy Group" m_state="DK">
      <p sl="da">namens de EFD-Fractie . – Mevrouw de Voorzitter, helaas zien we in onze lidstaten steeds meer vervalste geneesmiddelen. Daarom is dit voorstel zo belangrijk. Patiënten in de EU moeten weten hoe ze vervalste geneesmiddelen kunnen vermijden. Ze hebben er ook recht op te zien dat wij als wetgevers deze producten bestrijden. Het is belangrijk dat we duidelijke definities opstellen. Te vaak nemen we wetgeving aan die onnauwkeurig en onduidelijk is. Dat mag niet gebeuren bij een zo belangrijke zaak als deze. Geneesmiddelen moeten gecontroleerd worden, voordat ze op de markt worden gebracht en niet pas nadat patiënten een paar jaar als proefkonijn hebben gefungeerd. We moeten waarborgen dat geneesmiddelen alleen ingevoerd kunnen worden als de veiligheid en de controlemogelijkheden optimaal zijn. Vervalste geneesmiddelen schaden zowel patiënten als farmaceutische bedrijven in de lidstaten. Ik hoop daarom dat we het eens kunnen worden over een striktere benadering dan die de Commissie heeft voorgesteld, en ik dank mevrouw Matias voor haar uitstekende werk.</p>
    </intervention>
    <intervention id="2-572-000" speaker_id="1927" name="Peter LIESE" is_mep="True" mode="spoken" nationality="Germany" birth_date="20-05-1965" birth_place="Meschede" m_state="DE">
      <p sl="de">Mevrouw de Voorzitter, mijnheer Dalli, beste collega’s, ook van mijn kant dank aan de rapporteur, mevrouw Matias. Maar ik wil ook mijn dank uitspreken aan mevrouw Grossetête, schaduwrapporteur van de Fractie van de Europese Volkspartij (Christendemocraten), en aan mevrouw Roth-Behrendt. In het vorige Parlement hebben zij allebei al belangrijk voorbereidend werk voor deze richtlijn verricht.</p>
      <p sl="de">Het gaat inderdaad om een steeds groter probleem. In 2009 zijn 7,5 miljoen gevallen bekend geworden, een zeer sterke toename vergeleken met de jaren daarvoor. En dan hebben we het alleen over de gevallen die ontdekt worden. De echte cijfers liggen waarschijnlijk veel hoger, zodat we er werkelijk van moeten uitgaan dat we met een grootschalig probleem te maken hebben.</p>
      <p sl="de">Wanneer “life style ”-geneesmiddelen gewoonweg geen werkzame stof bevatten dan is dat erg vervelend, maar wanneer absoluut noodzakelijke geneesmiddelen, bijvoorbeeld ter behandeling van kanker, een verkeerde werkzame stof of de verkeerde dosis bevatten, dan is dat voor de patiënt levensgevaarlijk. Daarom is het dringend noodzakelijk dat we hier iets aan doen. Hierbij zijn we zorgvuldig te werk gegaan. De kwestie gegevensbescherming lag zeer gevoelig, en we hebben wat dit betreft het juiste evenwicht gevonden. Onze aanpak is op risico's gebaseerd, omdat we ons in eerste instantie op receptgeneesmiddelen wilden concentreren. Hierbij kunnen uitzonderingen worden toegelaten, als er redenen zijn om aan te nemen dat dit geen gevaren inhoudt. Receptvrije geneesmiddelen kunnen onder de richtlijn vallen als er redenen zijn om aan te nemen dat het vervalste geneesmiddelen zijn.</p>
      <p sl="de">Over het geheel gezien is dit een zeer goed compromis, en ik wil graag mijn welgemeende felicitaties uitspreken aan allen die eraan hebben meegewerkt.</p>
    </intervention>
    <intervention id="2-573-000" speaker_id="96910" name="Judith A. MERKIES" is_mep="True" mode="spoken" nationality="Netherlands" birth_date="28-09-1966" birth_place="London " p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Dank u wel, rapporteur, voor het uitstekende werk en voor de goede samenwerking. Ik geloof dat dit een heel belangrijke regeling is voor de gezondheid van de consument, ook al wist die misschien nog niet dat zijn gezondheid in gevaar was. Gelukkig hebben wij nu in ieder geval hiermee elk risico weten te vermijden.</p>
      <p sl="nl">Want met gezondheid mag niet gespeeld worden. Ik geloof inderdaad dat we hiermee een belangrijke stap zetten met de veiligheid van verpakkingen en de duidelijkheid. Ik ben ook heel erg blij dat op aandringen van het Parlement de verkoop via internet in de richtlijn is opgenomen, want die was iedereen een doorn in het oog. Want als het gaat om spelen met de gezondheid van consumenten, is verkoop via het internet een Russische roulette. Want daar heb je 50 tot 90 procent kans, bingo, dat je op een nepmedicijn stoot. Ik ben heel blij dat deze regeling erin komt.</p>
      <p sl="nl">Ik denk wel dat er nog aanpassingen nodig zijn, want de veiligheid is daar niet helemaal gewaarborgd. Immers in elk land kan het nog anders. En verder is er die logo, of die nu helemaal tamper proof is op het internet, daar moeten wij echt op letten.</p>
      <p sl="nl">Transparantie en betrouwbaarheid voor de consumenten; ik hoop dat de consument mag spelen zonder dat er met zijn gezondheid wordt gespeeld.</p>
    </intervention>
    <intervention id="2-574-000" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">Mevrouw de Voorzitter, laat ik eerst Marisa Matias en mijn collega´s feliciteren met het bereiken van een akkoord met de Raad over zo´n ingewikkeld dossier.</p>
      <p sl="en">De tekst die nu voor ons ligt, versterkt de zekerheid van onze legale toeleveringsketen voor geneesmiddelen, maar ik wil wel benadrukken dat slechts 1 procent van de vervalste geneesmiddelen onze patiënten bereikt via deze legale keten. De overige 99 procent komt via illegale kanalen en de zwarte markt.</p>
      <p sl="en">In dit verband ben ik heel blij met de door het Europees Parlement naar voren gebrachte aanvullende bepalingen die zijn gericht op het internet. Om dit grote risico voor de gezondheid van patiënten aan te pakken moeten we echter ook het Europees optreden op het gebied van de samenwerking tussen rechterlijke instanties, politie en douane versterken. De Commissie moet verder gaan op dit gebied, en we staan hierop, teneinde vervalste geneesmiddelen goed te kunnen bestrijden.</p>
      <p sl="en">Wat betreft de specifieke bepalingen van het akkoord waarover morgen zal worden gestemd, en in het bijzonder de nieuwe veiligheidskenmerken die ten uitvoer moeten worden gelegd, wil ik de Commissie vragen om het effect van deze richtlijn duidelijk te bewaken. In haar initiële verslag stelde de Commissie milieubeheer, volksgezondheid en voedselveiligheid dat de maatregelen die worden ingevoerd, aan drie leidende beginselen moeten voldoen: evenredigheid, kosteneffectiviteit en onafhankelijkheid.</p>
    </intervention>
    <intervention id="2-575-000" speaker_id="23705" name="Miroslav OUZKÝ" is_mep="True" mode="spoken" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="cs">Mevrouw de Voorzitter, ook ik zou mijn dank willen betuigen aan de rapporteur en de schaduwrapporteurs voor hun uitmuntende werk. We zijn er allemaal terdege van doordrongen dat de farmaceutische industrie een gigantische business is. Er wordt gezegd dat het na de drugshandel en de wapenhandel de op twee na lucratiefste bezigheid is. Met andere woorden, een koek waar altijd iemand illegaal van zal proberen te snoepen. We zullen dus nooit helemaal kunnen voorkomen dat er vervalste geneesmiddelen op de markt komen, maar het is wel onze taak om dat risico tot een minimum te beperken, dus de toevoer tot de Europese markt te minimaliseren en zoveel mogelijk te vermijden dat ze bij de Europese burger terechtkomen. Als iemand vervalste horloges verkoopt, dan is dat een schending van het intellectuele eigendom, maar als iemand vervalste geneesmiddelen verkoopt, dan is dat een regelrechte bedreiging van de volksgezondheid.</p>
      <p sl="cs">Dit zijn allemaal redenen waarom wij dit verslag steunen. We zijn ons er terdege van bewust dat hier niet alle problemen in één keer mee de wereld uit worden geholpen, dus ook niet het probleem dat de verpakking vaak apart van geneesmiddelen worden geproduceerd en er in de wereld zo vervalste geneesmiddelen circuleren in echte verpakkingen. Maar toch is dit al met al een stap in de goede richting, een goede poging om een zo groot mogelijke bescherming te bieden.</p>
    </intervention>
    <intervention id="2-576-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Mevrouw de Voorzitter, geachte collega´s, ofschoon de door de Commissie voorgestelde wijzigingen van de richtlijn inzake geneesmiddelen voor menselijk gebruik erop gericht zijn de binnenkomst van vervalste geneesmiddelen te voorkomen, hadden wij concretere resultaten verwacht, met name nu er sprake is van een verplichte inspectie van de fabrieken in de derde landen waar de werkzame stoffen worden geproduceerd.</p>
      <p sl="it">Die optie is uiteindelijk verworpen omdat de kosten van een dergelijke controle te hoog zouden zijn. De Europese ondernemingen zijn echter gedwongen om zich te houden aan zeer strenge kwaliteitsnormen terwijl de ondernemingen in andere gebieden van de wereld dat niet hoeven.</p>
      <p sl="it">Wij zullen echter vóór stemmen omdat maatregelen worden ingevoerd die meer veiligheid van de ingevoerde geneesmiddelen garanderen. Daaronder vallen traceerbaarheid, een verbod op herverpakken, naleving van de Europese veiligheidsvoorschriften, gedeeltelijke reglementering van internetverkoop en de mogelijkheid om die voorschriften uit te breiden tot receptvrije geneesmiddelen.</p>
    </intervention>
    <intervention id="2-577-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="spoken" nationality="Poland" birth_date="25-11-1966" birth_place="Jasło" m_state="PL">
      <p sl="pl">Mevrouw de Voorzitter, volgens de Wereldgezondheidsorganisatie maken vervalste geneesmiddelen 10 procent van de wereldwijde markt voor geneesmiddelen uit. De precieze omvang van het probleem in de individuele lidstaten van de Europese Unie is moeilijk te schatten, maar in Polen bijvoorbeeld namen douaneambtenaren alleen al in 2009 honderdduizend vervalste producten in beslag.</p>
      <p sl="pl">Behalve met vervalste geneesmiddelen hebben patiënten ook te maken met een gebrek aan betrouwbare informatie over de inhoud van de verpakking en met het probleem van het herverpakken, waarbij de inhoud kan worden veranderd. Ook is het van groot belang dat patiënten betrouwbare informatie op internet kunnen vinden. Helaas is er naast veel correcte informatie ook veel valse informatie op internet te vinden. Tegen deze achtergrond is het belangrijk om een bewakings- en controlesysteem voor geneesmiddelen in te voeren dat patiënten van betrouwbare informatie voorziet. We zijn ons er echter van bewust dat zelfs de beste wetgeving niet tot het gewenste resultaat zal leiden als deze geen passende sancties voor entiteiten die valse geneesmiddelen in de handel brengen omvat. Het debat van vandaag is daarom uitermate belangrijk, evenals de invoering van regelgeving die niet alleen de verspreiding van vervalste geneesmiddelen tegengaat en een bewakingssysteem instelt, maar die in de eerste plaats sancties oplegt aan de producenten van vervalste geneesmiddelen. Het aantal vervalste geneesmiddelen zal alleen kunnen worden teruggedrongen en het gebruik ervan kan alleen veiliger worden gemaakt als dit soort maatregelen worden genomen.</p>
      <p sl="pl">Tot slot wil de rapporteur, mevrouw Matias, feliciteren met haar goed verslag. Ik ben me ervan bewust dat het niet alle problemen zal oplossen, maar het vormt een grote stap vooruit bij het vergroten van de veiligheid van patiënten.</p>
    </intervention>
    <intervention id="2-578-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Collega’s, u houdt zich allen goed aan de spreektijd, maar doordat u erg snel spreekt, kunnen de tolken u nauwelijks bijhouden. Laten we proberen de gulden middenweg te vinden.</p>
    </intervention>
    <intervention id="2-579-000" speaker_id="96948" name="Gilles PARGNEAUX" is_mep="True" mode="spoken" nationality="France" birth_date="24-03-1957" birth_place="Harcigny" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mevrouw de Voorzitter, mijnheer de commissaris, staat u mij toe dat ik mijn tevredenheid over deze tekst uitspreek en de nadruk leg op een eis en een punt waarop wij waakzaam moeten zijn.</p>
      <p sl="fr">Het stemt mij tevreden dat wij de rechtsgrondslag voor deze richtlijn, die aanvankelijk beperkt was tot de interne markt, hebben weten uit te breiden tot volksgezondheid.</p>
      <p sl="fr">Wij hebben een eis: wij hebben gestreden om ervoor te zorgen dat geneesmiddelenverkoop via internet integraal deel zou uitmaken van deze richtlijn, zodat wij in staat zijn controles in te stellen die aansluiten op onze bevindingen.</p>
      <p sl="fr">Verder is er een punt waarop wij waakzaam moeten zijn. Wij weten dat het marktaandeel van vervalste geneesmiddelen 1 tot 3 procent is in de ontwikkelde landen, 10 à 30 procent in Azië en Latijns-Amerika, en oploopt tot wel 70 procent in sommige Afrikaanse landen. In sommige onderzoeken wordt gesteld dat de handel in vervalste geneesmiddelen 25 keer zoveel winst zou opleveren als de handel in drugs.</p>
      <p sl="fr">Samenvattend: wij wijzen op één eis en één punt die wij in de gaten moeten houden als wij willen blijven aansturen op een nauwere internationale samenwerking, die de Europese Unie, andersom, in staat zal stellen het voortouw te nemen in de strijd tegen deze plaag van vervalste geneesmiddelen.</p>
      <p sl="fr">Ik wil mevrouw Matias graag bedanken voor haar werk, en dat geldt ook voor de rapporteur van onze fractie, mevrouw Roth-Behrendt, die altijd een waardevolle inbreng heeft op dit gebied.</p>
    </intervention>
    <intervention id="2-580-000" speaker_id="1930" name="Horst SCHNELLHARDT" is_mep="True" mode="spoken" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, mijnheer Dalli, dames en heren, mijn felicitaties aan de rapporteur en ook aan de schaduwrapporteurs voor het uitstekende werk dat ze hebben verricht. Aanvankelijk hadden we een erg kontrovers debat over dit thema, maar misschien hebben de resultaten van de in december 2008 gehouden MEDI-FAKE-actie, waarbij aan de buitengrenzen van de Europese Unie binnen twee maanden 34 miljoen vervalste tabletten zijn onderschept, toch effect gesorteerd. Dit was een waarschuwing en heeft spoed gezet achter ons werk. Nu hebben we een resultaat waarmee we eigenlijk tevreden kunnen zijn. De traceerbaarheid is gewaarborgd en iedere apotheker kan met zijn scanner meteen zien of het een binnengesmokkeld vervalst product is of het echte.</p>
      <p sl="de">Nu worden de websites weliswaar gecontroleerd en hebben ze een logo, maar dat kan ook worden vervalst. Daarom wil ik erop wijzen dat bij de verkoop op internet voorlichting noodzakelijk is om de burger in te lichten over de gevaren die bij de handel op internet bestaan. Ik ben ook erg tevreden dat de parallelhandel verder blijft bestaan. Deze heeft een slechtere reputatie dan hij verdient. De parallelhandel is gewaarborgd.</p>
      <p sl="de">Tot slot nog een opmerking. We moeten misschien overwegen om – ten behoeve van de veiligheid van de burgers en voor een beter begrip – ons te buigen over de kwestie van sterk uiteenlopende verpakkingsgroottes in de afzonderlijke landen, om hier voor harmonisatie te zorgen.</p>
    </intervention>
    <intervention id="2-581-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Mevrouw de Voorzitter, reeds twee jaar nu debatteren we over de alarmerende toename van de hoeveelheid vervalste geneesmiddelen op onze markt, waaronder levensreddende geneesmiddelen. Dit alles heeft geleid tot een goede richtlijn die streng toezicht instelt op distributeurs en handelaren, verplichte beschermingselementen invoert en zorgt voor controle op de naleving daarvan. Ook voor ondersteunende medicijnen zullen producenten een inschatting maken van het risico, iets dat in de Tsjechische Republiek al jarenlang gemeengoed is. Het doet mij dan ook buitengewoon deugd dat dit nu uitgebreid is tot de Europese Unie als geheel.</p>
      <p sl="cs">Verder is het van belang dat het stelsel niet wordt beperkt tot receptmedicijnen. Als we in onze strijd tegen vervalsingen niet het onderspit willen delven, dan moeten de lidstaten tot een grotere integratie op het vlak van de gezondheidszorg komen, zich verenigen in een verbod op websites waarin vervalste geneesmiddelen worden aangeboden, en inspecties uitvoeren bij producenten in derde landen, zoals nu reeds gebeurt bij geïmporteerde voedingsmiddelen. Want alleen al in China staan er 500 fabrieken waar vervalste geneesmiddelen gemaakt worden. Dat betekent dus dat we nog heel wat gas bij moeten geven om de veiligheid op de Europese markt te kunnen vergroten.</p>
    </intervention>
    <intervention id="2-582-000" speaker_id="28130" name="Åsa WESTLUND" is_mep="True" mode="spoken" nationality="Sweden" birth_date="19-05-1976" birth_place="Anderstorp" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Mevrouw de Voorzitter, ik wil commissaris Dalli, de rapporteur, mevrouw Matias, en de schaduwrapporteurs bedanken voor hun uitstekende werk voor deze belangrijke kwestie, want vervalste geneesmiddelen vormen onmiskenbaar een groot gevaar voor de gezondheid van patiënten. Bijzonder ernstig is het feit dat het aantal vervalsingen van levensreddende geneesmiddelen toeneemt. Het gaat om geneesmiddelen voor de behandeling van kanker, hartaandoeningen en infecties, met andere woorden om situaties waarin iemand echt een effectief geneesmiddel nodig heeft.</p>
      <p sl="sv">We zetten nu een grote stap voorwaarts met betrekking tot geneesmiddelen in de EU, maar het probleem stopt niet aan de grenzen van de EU. Volgens het deskundigenpanel van de Wereldgezondheidsorganisatie zijn er in veel landen in Afrika, delen van Azië en Latijns-Amerika gebieden waar meer dan dertig procent van de verkochte geneesmiddelen vervalst kunnen zijn. Daarom is het ontzettend belangrijk dat de samenwerking met derde landen wordt versterkt, en hopelijk zullen de veranderingen die we nu uitvoeren in de EU ook effect sorteren in de landen buiten onze Unie.</p>
    </intervention>
    <intervention id="2-583-000" speaker_id="4546" name="Struan STEVENSON" is_mep="True" mode="spoken" nationality="United Kingdom" birth_date="04-04-1948" birth_place="Ballantrae " p_group="European Conservatives and Reformists Group" m_state="GB">
      <p sl="en">Mevrouw de Voorzitter, het probleem van de vervalste geneesmiddelen wordt, zoals we hebben gehoord, steeds groter.</p>
      <p sl="en">Douanebeambten hebben in 2008 verhinderd dat 32 miljoen nagemaakte geneesmiddelen de EU binnenkwamen. De WHO schat dat 50 procent van de geneesmiddelen die via het internet worden geleverd, vervalst is, en er zijn zelfs gevallen waarin de legale toeleveringsketen is geïnfiltreerd. Tussen 2005 en 2007 zijn bijvoorbeeld in het Verenigd Koninkrijk door het Medicines and Healthcare Products Regulatory Agency een aantal gevallen gemeld van vervalste levensreddende producten die zelfs groothandelaren en de schappen van apotheken hadden weten te bereiken, zoals Casodex, een geneesmiddel tegen prostaatkanker van AstraZeneca, en Plavix, een trombocytenaggregatieremmer, die beschermt tegen hartaanvallen en beroerten.</p>
      <p sl="en">We moeten de regels inzake de invoer, uitvoer en afzet van vervalste geneesmiddelen daarom dringend aanscherpen. Ik ben een groot voorstander van deze regeling.</p>
    </intervention>
    <intervention id="2-584-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Mevrouw de Voorzitter, vervalsing van geneesmiddelen vormt uiteraard een ernstige bedreiging voor de volksgezondheid, ongeacht of het gaat om receptgeneesmiddelen dan wel receptvrije geneesmiddelen. Zonder afbreuk te doen aan het feit dat met dit verslag tal van belangrijke maatregelen worden aangenomen, wil ik hier uw aandacht vestigen op een essentieel element van dit probleem. Net zoals het geval is met andere illegale activiteiten wordt vervalsing van geneesmiddelen gestimuleerd door economische factoren. Daarom moeten wij ons toeleggen op de dieper liggende oorzaken die van geneesmiddelen een gouden business maken. Immers, geneesmiddelen zijn een van de meest winstgevende handelsproducten op wereldschaal.</p>
      <p sl="pt">Wij moeten dan ook ijveren voor een versterking van de overheidsmaatregelen op dit gebied; de overheid moet actiever deelnemen aan het onderzoek naar en de ontwikkeling van nieuwe geneesmiddelen om op die manier het monopolie van de farmaceutische industrie te doorbreken en de rampzalige gevolgen ervan voor de toegang tot geneesmiddelen een halt toe te roepen. Ook het overheidsoptreden op het vlak van productie, toezicht en controle op geneesmiddelen moet worden versterkt.</p>
    </intervention>
    <intervention id="2-585-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Mevrouw de Voorzitter, ik wil graag mijn steun betuigen aan de voorgestelde richtlijn tot wijziging en aanvulling van de richtlijn uit 2001 om te verhinderen dat vervalste geneesmiddelen in de legale distributieketen belanden.</p>
      <p sl="sk">Gezien de ernstige verslechtering van de situatie op de markt, waar de hoeveelheid vervalste geneesmiddelen in legale omloop de laatste tijd sterk is toegenomen, moeten de regels voor toezicht aanzienlijk worden aangescherpt en zijn er sancties nodig. Wat de situatie nog erger maakt is dat de vervalsers uit winstbejag overgaan van het vervalsen van voedingssupplementen op het vervalsen van geneesmiddelen die van levensbelang zijn bij de behandeling van infecties, hartstoornissen of kanker. Dergelijke vervalste geneesmiddelen kunnen fatale gevolgen hebben voor de patiënten, die zonder het in de gaten te hebben worden bedrogen en namaakmedicijnen gebruiken zonder enige geneeskrachtige werking.</p>
      <p sl="sk">Dames en heren, daarom zijn we verplicht iets te doen tegen dit gesjacher dat de levens en de gezondheid van onze burgers in gevaar brengt.</p>
    </intervention>
    <intervention id="2-586-000" speaker_id="photo_generic" name="John Dalli" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik ben heel blij dat ik deel uitmaak van deze positieve beweging en deze zeer interessante discussie. Wat we nu afleveren, is in feite de tweede pijler van het farmaceutische pakket, en de derde pijler, die van de patiënteninformatie, heeft hier in het Parlement al een heel goed verslag gehad. Ik hoop dat we dit de komende maanden heel energiek vooruit zullen helpen.</p>
      <p sl="en">Zoals u zei, en ik ben het daarmee eens, ligt de nadruk op de bescherming van consumenten. Dat zou het criterium moeten zijn als wij maatregelen nemen zoals de onderhavige.</p>
      <p sl="en">Er is veel werk verricht, en er moet nog veel meer werk worden verricht om de details uit te werken en deze richtlijn van kracht te laten worden. Maar ook daarna kunnen we niet op onze lauweren rusten en tevreden zijn met het mooie stuk wetgeving dat wij hebben afgeleverd en dat veel technische details bevat die hun tijd vooruit zijn. We moeten onze burgers informeren over wat het betekent en hoe zij de hulpmiddelen kunnen gebruiken die we hun met deze richtlijn geven, zodat ze niet in de valkuil van het kopen van vervalste geneesmiddelen vallen.</p>
      <p sl="en">We zullen alles doen wat in ons vermogen ligt om goede traceerbaarheid te waarborgen. Inspecties in derde landen zijn belangrijk, maar we moeten wel beseffen dat bijvoorbeeld 80 procent van de bestanddelen die we in de Europese farmaceutische industrie gebruiken, uit derde landen komt. We moeten dus pragmatisch zijn.</p>
      <p sl="en">We moeten ook selectief zijn in het type inspecties dat we houden. Er zijn derde landen die heel hoge inspectieniveaus en heel hoge normen hebben, en we moeten natuurlijk met deze landen samenwerken om te waarborgen dat deze normen worden gerespecteerd. In andere landen die niet zo kundig zijn als deze, moeten we met onze eigen ogen gaan kijken en met onze eigen handen gaan voelen. Dit is het beleid dat we moeten bevorderen. Ik kijk ernaar uit om in de komende fasen met het Parlement samen te werken om ervoor te zorgen dat dit alles ook daadwerkelijk werkt.</p>
    </intervention>
    <intervention id="2-587-000" speaker_id="96820" name="Marisa MATIAS" is_mep="True" mode="spoken" role="rapporteur" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">Mevrouw de Voorzitter, uiteraard dank ik mijn collega’s voor hun commentaar. Het ligt niet in mijn bedoeling om hun diverse bijdragen een voor een te bespreken. Ik denk dat met dit debat alle mogelijke twijfels over de betekenis van het woord “compromis” zijn weggenomen. Niet alle voorstellen zijn perfect, maar het gaat hier niet zozeer om de vraag of een voorstel al dan niet perfect is, dan wel om de wetenschap dat wij een instrument in handen hebben dat ons de gelegenheid biedt de bescherming van de gezondheid van patiënten niet langer uit te stellen. Wij hebben de plicht om ook de aanpassing niet op de lange baan te schuiven, en wij hebben de plicht om onverwijld tot actie over te gaan, en dat alles is slechts mogelijk als wij onze krachten bundelen.</p>
      <p sl="pt">Persoonlijk moet ik ook even vermelden – de commissaris heeft hier het probleem van de inspecties aangekaart – dat ik in mijn oorspronkelijke voorstel een amendement op de verplichte inspecties in derde landen had opgenomen. Welnu, daarin ligt nu net de betekenis van het compromis: op sommige gebieden kunnen wij onze ideeën doorzetten en op andere niet. De Commissie had ons meegedeeld dat het amendement niet haalbaar was.</p>
      <p sl="pt">Ik wil over dit compromis nog iets anders zeggen. Ik denk dat wij ons allemaal in dit compromis kunnen vinden, maar bovendien denk ik en ben ik mij ervan bewust dat wij er allemaal op zullen toezien dat het wordt nageleefd, want anders zal het geen effect sorteren. Het compromis bevat waarborgen die ons in de gelegenheid zullen stellen het proces te volgen en te evalueren en die ons toegang zullen bieden tot informatie waarmee kan worden nagegaan of het instrument naar behoren in de praktijk wordt gebracht en of het op enigerlei wijze dient te worden aangepast.</p>
      <p sl="pt">Daarom wil ik tot slot de Europese Commissie bedanken voor haar medewerking, en met name ook het Spaanse en het Belgische voorzitterschap, met wie wij de laatste zes maanden hebben samengewerkt. Er bestaat niet zoiets als een perfect voorstel en ook niet zoiets als een perfect optreden. Ondanks het feit dat er nu eenmaal altijd zwakke punten te vinden zijn, ben ik van oordeel dat wij een stevig en krachtig compromis hebben bereikt waarmee wij de gezondheid van patiënten zullen kunnen bevorderen en beschermen. Mijn eigen toespraak vertoont duidelijk ook zwakke punten, aangezien ik vergeten ben mijn collega’s mevrouw Bastos en mevrouw Sartori te bedanken voor hun advies namens de andere commissies. Ook aan u beiden hartelijk dank voor uw steun.</p>
    </intervention>
    <intervention id="2-588-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Het debat is gesloten.</p>
      <p sl="nl">De stemming vindt morgen, woensdag 16 februari 2011, om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-590-000" speaker_id="96753" name="Jolanta Emilia HIBNER" is_mep="True" mode="written" nationality="Poland" birth_date="26-01-1951" birth_place="Zabki" p_group="Group of the European People's Party (Christian Democrats)" m_state="PL">
      <p sl="pl">De verkoop van vervalste geneesmiddelen en de illegale handel in geneesmiddelen zijn wereldwijde problemen, in zowel hoogontwikkelde landen als in ontwikkelingslanden, en breiden zich steeds verder uit, waardoor de veiligheid en de levens van patiënten in gevaar komen. Een van de redenen hiervoor is dat vervalste geneesmiddelen en farmaceutische producten die worden verkocht door personen of bedrijven die daar geen vergunning voor hebben, niet voldoen aan de kwaliteitseisen voor geneesmiddelen en verboden stoffen bevatten waarvan het gebruik onbekende effecten kan hebben. Ik deel de opvatting dat het probleem effectieve en versterkte internationale coördinatie en samenwerking vergt, opdat de strategieën voor de bestrijding van geneesmiddelenvervalsing doeltreffender kunnen worden. Ik steun het voorstel om maatregelen te nemen tot het zoveel mogelijk beperken van de handel in vervalste geneesmiddelen, de verkoop van medicijnen door verkopers die daar geen vergunning voor hebben en de handel in andere vervalste producten die voldoen aan de criteria voor geneesmiddelen. Ook moet aandacht worden besteed aan de noodzaak om de verkoop van geneesmiddelen per postorder of via internet te reguleren.</p>
      <p sl="pl">Volgens de informatie van de Wereldgezondheidsorganisatie bestaat circa 50 procent van de geneesmiddelen die op internet worden aangeboden uit vervalste producten. Daarom is het essentieel dat er maatregelen worden gepland en uitgevoerd om informatie over vervalste geneesmiddelen en geneesmiddelen uit illegale bronnen beschikbaar te stellen en publieke voorlichtingscampagnes te organiseren over de risico’s van het kopen van geneesmiddelen van personen of bedrijven die geen vergunning hebben om die te verkopen. Ook ben ik van mening dat het een redelijk idee is om waarborgen in te bouwen die het mogelijk maken om geneesmiddelen te identificeren en hun echtheid en traceerbaarheid te controleren.</p>
    </intervention>
    <intervention id="2-591-000" speaker_id="28299" name="Bogusław SONIK" is_mep="True" mode="written" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Vervalste geneesmiddelen vormen een mondiaal probleem dat in een mondiale context moet worden geanalyseerd. De redenen voor het probleem zijn onder andere de hoge prijs van geneesmiddelen en een gebrek aan kennis bij patiënten, maar ook wettelijke aspecten spelen een belangrijke rol. Van deze situatie wordt misbruik gemaakt door criminele organisaties overal ter wereld. Daarom wil ik mijn waardering uitspreken voor de maatregelen die door de EU-instellingen gezamenlijk worden genomen en het bijna unanieme standpunt van de fracties over het opstellen van compromiswetgeving op dit gebied. Ik wil in dit verband wijzen op een opmerking van de voormalige secretaris-generaal van Interpol, Ronald Noble, die het aantal slachtoffers van terrorisme vergeleek met het aantal slachtoffers van vervalste geneesmiddelen: in een periode van 45 jaar hebben terroristen 65 000 mensen gedood, terwijl vervalste geneesmiddelen alleen al in China 200 000 levens hebben gekost.</p>
      <p sl="pl">Ik denk dat monitoring, controlemaatregelen, het verscherpen van normen en het opzetten van een stelsel van wederzijdse erkenning, maatregelen die in het verslag allemaal worden benadrukt, goede oplossingen zijn om mee te beginnen. Als ondervoorzitter van de Commissie milieubeheer, volksgezondheid en voedselveiligheid wil ik ook wijzen op de rol van op patiënten gerichte voorlichtingscampagnes en het opleggen van verplichtingen aan farmaceutische bedrijven op dit gebied. Patiënten moeten toegang hebben tot goede, objectieve informatie over de wijze waarop geneesmiddelen worden voorgeschreven en over de eigenschappen van geneesmiddelen.</p>
    </intervention>
    <intervention id="2-592-000" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">50 procent van de geneesmiddelen die via internet worden verkocht en 1 à 3 procent van de geneesmiddelen die in apotheken worden verkocht, zijn vervalst. In het verleden werden vooral "life style"-geneesmiddelen vervalst; de huidige tendens geeft een verschuiving te zien naar de vervalsing van levensreddende medicijnen. Het is onze plicht de gezondheid van onze medeburgers te beschermen die, om tijd of geld te besparen, geneesmiddelen via internet bestellen zonder dat zij zich bewust zijn van de risico´s die ze lopen. Als deze vervalste geneesmiddelen bovendien in de officiële distributieketen terechtkomen en hun weg naar de apotheek vinden, dan kunnen zij eenieder van ons het leven kosten. Jaarlijks overlijden er wereldwijd 200 000 mensen na het slikken van vervalste geneesmiddelen. Dit is niet alleen een zorgwekkende trend, maar wij moeten deze plaag met alle mogelijke middelen bestrijden. Daarom ben ik verheugd over de verwachte aanneming van deze richtlijn, die zal leiden tot de invoering van een uniek traceringssysteem om de authenticiteit van geneesmiddelen te controleren, evenals van een EU-logo waaraan betrouwbare websites herkend kunnen worden die geneesmiddelen op afstand verkopen. Ik zou evenwel willen benadrukken dat deze veiligheid, waar patiënten recht op hebben, niet mag worden gebruikt als voorwendsel om de prijzen te verhogen.</p>
    </intervention>
    <intervention id="2-593-000" speaker_id="26829" name="Siiri OVIIR" is_mep="True" mode="written" nationality="Estonia" birth_date="03-11-1947" birth_place="Tallinn" p_group="Group of the Alliance of Liberals and Democrats for Europe" m_state="EE">
      <p sl="et">De farmaceutische industrie is een van de drie meest winstgevende industrieën. Dat is zeker een van de belangrijkste redenen waarom er zoveel vervalste geneesmiddelen op de markt worden gebracht. Vorig jaar nam de douane 384 procent meer nepgeneesmiddelen in beslag dan vijf jaar geleden. Voor de bestrijding hiervan is het heel belangrijk om in de Europese Unie gezamenlijke veiligheidsmaatregelen te nemen, ook voor het herverpakken van geneesmiddelen. Patiënten moeten er volledig op kunnen vertrouwen dat een geneesmiddel dat zij gebruiken inderdaad is wat zij denken dat het is en dat het actieve bestanddeel in de bijsluiter overeenkomt met wat er in het geneesmiddel zit. Vanuit het oogpunt van de volksgezondheid is het uitermate belangrijk dat het geneesmiddel effectief, hoogwaardig en veilig is. Valse informatiecampagnes van derde farmaceutische ondernemingen die een verkoopvergunning hebben gekregen van bevoegde instanties moeten worden verboden. Dit verbod moet zich ook uitstrekken tot aan medisch personeel verstrekte informatie en reclame.</p>
    </intervention>
    <intervention id="2-593-250" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="nl">Het is onze plicht jegens de burgers en jegens de correct en verantwoord werkende bedrijven om de farmaceutische sector te beschermen tegen de binnenkomst van vervalste geneesmiddelen. Daarom dient overtuigde steun te worden gegeven aan de onderhavige richtlijn. Daarmee worden namelijk procedures en verplichtingen ingevoerd die naar ik hoop concrete en effectieve resultaten zullen opleveren. In het bijzonder wil ik het belang onderstrepen van een aantal verplichtingen die moeten worden nagekomen door marktdeelnemers in de distributieketen die geen groothandelaren zijn. Met name wijs ik op de noodzaak ´veiligheidskenmerken´ te introduceren voor receptplichtige geneesmiddelen teneinde de consumenten waarborgen te kunnen bieden voor de integriteit van de productie- en distributieketen. Striktere bepalingen voor inspectie, traceerbaarheid van bestanddelen van geneesmiddelen en onlineverkoop zijn mijns inziens eveneens belangrijke maatregelen waarmee de handel in vervalste geneesmiddelen kan worden beteugeld. Er zij evenwel op gewezen dat volgens het compromis weliswaar regelmatig inspecties moeten plaatsvinden in de fabrieken in de derde landen maar die inspecties dienen te worden verricht door de autoriteiten van het betrokken derde land. Het zou beter zijn geweest indien deze inspecties werden verricht door de bevoegde autoriteiten van het land van bestemming van de geneesmiddelen, omdat het grootste gevaar voor vervalsing juist uit derde landen komt.</p>
    </intervention>
    <intervention id="2-593-375" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">Het bereikte compromis is evenwichtig en betekent een belangrijke stap vooruit voor de veiligheid en de gezondheid van patiënten. Het introduceren van veiligheidskenmerken op de verpakking van geneesmiddelen is een welkome maatregel. Om te zorgen dat deze kenmerken werkelijk doeltreffend zijn is het van groot belang dat de gehele distributieketen striktere regels krijgt opgelegd. Het is positief dat ook aandacht wordt besteed aan tussenhandelaren.</p>
      <p sl="ro">Daarnaast brengt dit compromis een evenwicht tot stand tussen de bescherming van de gezondheid van patiënten en de kosten die de nieuwe regels met zich meebrengen voor de fabrikanten van geneesmiddelen. Het is zeer belangrijk een aanpak te hanteren die is gebaseerd op het vervalsingsrisico van de betreffende geneesmiddelen. Daarom ben ik van mening dat het beperken van de nieuwe kenmerken tot receptgeneesmiddelen een goede zaak is. Het zou niet proportioneel zijn als fabrikanten van geneesmiddelen die niet het doelwit van vervalsingen zijn, de hoge kosten van veiligheidskenmerken moeten dragen.</p>
      <p sl="ro">Ten slotte is de aandacht voor internetapotheken een belangrijke vooruitgang voor de veiligheid van patiënten die geneesmiddelen via internet kopen. We kunnen de vervalsers niet laten profiteren van een juridische leemte en daarmee de gezondheid van patiënten in gevaar brengen. Het instellen van garanties dat een website echte geneesmiddelen verkoopt is een grote steun voor alle patiënten die op deze wijze geneesmiddelen kopen.</p>
    </intervention>
  </section>
  <section id="creitem30" title="17. Vragenuur (vragen aan de Commissie)">
    <intervention id="2-595-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Aan de orde is het vragenuur (B7-0009/2011).</p>
      <p sl="nl">Wij behandelen een reeks vragen aan de Commissie.</p>
    </intervention>
    <intervention id="2-597-000" speaker_id="photo_generic" name="John Dalli" is_mep="True" mode="spoken">
      <p sl="en">lid van de Commissie . − Staat u mij toe elk van de vier onderdelen van deze vraag een voor een te bespreken.</p>
      <p sl="en">De eerste vraag was: kan de Commissie aangeven om welke redenen er niet al sinds 1998 besloten is om het op de markt brengen van geneesmiddelen die benfluorex bevatten te verbieden? Het antwoord daarop luidt: benfluorex is in 1998 besproken in het Comité voor farmaceutische specialiteiten - nu het Comité voor geneesmiddelen voor menselijk gebruik geheten - van het Europees Geneesmiddelenbureau, en vervolgens in de Werkgroep geneesmiddelenbewaking.</p>
      <p sl="en">Het comité was van oordeel dat benfluorex niet moest worden opgenomen in het toepassingsgebied van de lopende evaluatieprocedure op Europees niveau betreffende eetlustremmende stoffen, omdat dit middel een andere werking heeft. Men kwam echter overeen dat de Werkgroep geneesmiddelenbewaking van het Comité zou onderzoeken of het gebruik van deze stof een veiligheidsrisico met zich meebrengt. In maart 1999 concludeerde de Werkgroep geneesmiddelenbewaking dat er geen wezenlijke zorgen waren omtrent de voordelen versus de risico’s voor geneesmiddelen die benfluorex bevatten. Ook na verdere bespreking in de werkgroep kwam men niet tot een andere conclusie.</p>
      <p sl="en">De tweede vraag luidde: had het verbod van de Spaanse en Italiaanse autoriteiten niet de Commissie opnieuw moeten alarmeren? Het antwoord daarop luidt als volgt: Italië en Spanje hebben de vergunning voor het in de handel brengen van benfluorex niet ingetrokken. De allereerste keer dat een lidstaat effectief maatregelen nam om de nationale vergunning voor het in de handel brengen van Mediator in te trekken was in 2009, toen Frankrijk zijn nationale vergunning voor het in de handel brengen van dit geneesmiddel opschortte.</p>
      <p sl="en">In Spanje was het de vergunninghouder zelf, Servier, die de vergunning voor het in de handel brengen in 2003 introk. En het was ook dit bedrijf zelf dat in 2003 in Italië geen verzoek indiende voor verlenging van deze vergunning.</p>
      <p sl="en">Het middel bleef toegestaan in Frankrijk, Portugal, Luxemburg en Griekenland. Benfluorex is besproken binnen de Werkgroep geneesmiddelenbewaking, in haar hoedanigheid van forum voor de lidstaten voor de onderlinge uitwisseling van geneesmiddelenbewakingsgegevens.</p>
      <p sl="en">Ik wil er graag op wijzen dat het toezicht op geneesmiddelenbewakingsgegevens en de daaropvolgende besluitvorming over nationale vergunningen voor geneesmiddelen primair de verantwoordelijkheid van de lidstaten zijn. Alleen in uitzonderlijke gevallen en alleen in concrete situaties die in de wetgeving zijn voorzien, grijpt de Commissie in.</p>
      <p sl="en">De Commissie kan in twee gevallen een Europawijde evaluatie laten uitvoeren door het Europees Geneesmiddelenbureau: in de eerste plaats wanneer de lidstaten uiteenlopende nationale besluiten aannemen betreffende een vergunning voor het op de markt brengen en, in de tweede plaats, alvorens een beslissing wordt genomen over de toekenning, wijziging, schorsing of intrekking van een vergunning voor het op de markt brengen die noodzakelijk lijkt, in het bijzonder wanneer rekening wordt gehouden met geneesmiddelenbewakingsinformatie in gevallen waarin zij van oordeel is dat de belangen van de Gemeenschap in het geding zijn.</p>
      <p sl="en">In het onderhavige geval was er geen aanleiding voor optreden op EU-niveau, gezien de conclusies van de Werkgroep geneesmiddelenbewaking en het feit dat er indertijd geen uiteenlopende besluiten werden genomen door de lidstaten naar aanleiding van de discussies in de werkgroep.</p>
      <p sl="en">De derde vraag was: waarom heeft de Commissie zo lang gewacht, namelijk tot juni 2010, om een duidelijk besluit over dit molecuul te nemen? Het antwoord daarop luidt: het duurde tot 2009 voordat een lidstaat, namelijk Frankrijk, tot schorsing van de vergunning voor het op de markt brengen van Mediator overging. Op grond van de nieuwe bepalingen die sinds 2004 van kracht zijn, leidde dit automatisch tot een heroverweging van de voordelen en risico’s van het middel. Dit heeft geresulteerd in de goedkeuring van een besluit van de Commissie op grond waarvan alle lidstaten worden verplicht alle nationale vergunningen voor geneesmiddelen die benfluorex bevatten in te trekken.</p>
      <p sl="en">In dit verband is het belangrijk om te benadrukken dat de nieuwe wetgeving inzake geneesmiddelenbewaking, die op 15 december 2010 werd aangenomen, nieuwe bepalingen bevat om signaaldetectie door het Europees Geneesmiddelenbureau van veiligheidsproblemen in verband met nationaal toegelaten middelen te waarborgen, en nieuwe procedures op EU-niveau creëert om de risicosignalen voor dergelijke middelen te beoordelen, hetgeen leidt tot een geharmoniseerd optreden door de lidstaten.</p>
      <p sl="en">De vierde en laatste vraag: kan de Commissie aangeven of zij van plan is het Europees Bureau voor de geneesmiddelenbeoordeling te vragen een werkelijk onderzoek achteraf uit te voeren over de twintig jaar dat dit geneesmiddel is gebruikt? Het antwoord daarop luidt: tot op heden heeft de Commissie het Europees Geneesmiddelenbureau nog niet verzocht een dergelijk onderzoek uit te voeren. De cijfers en documentatie waarnaar in het Franse verslag wordt verwezen, geven duidelijk aan dat dit geneesmiddel verreweg het meest in Frankrijk is gebruikt.</p>
    </intervention>
    <intervention id="2-598-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Ik wil graag even toelichten hoe ik vanavond de aanvullende vragen zal behandelen. Ik zal alle aanvullende vragen tegelijk aan bod laten komen – denkt u eraan dat u voor uw aanvullende vraag 30 seconden hebt – en vervolgens zal ik de commissarissen verzoeken alle aanvullende vragen in één keer te beantwoorden.</p>
    </intervention>
    <intervention id="2-599-000" speaker_id="96948" name="Gilles PARGNEAUX" is_mep="True" mode="spoken" nationality="France" birth_date="24-03-1957" birth_place="Harcigny" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ik zou nog een kort punt aan de orde willen stellen in het licht van het commentaar en de antwoorden van commissaris Dalli, die ik wil bedanken voor de uitleg die hij heeft gegeven. Zoals u al zei, mijnheer de commissaris, was het Servier dat, in 2003 en in 2005, een verzoek indiende om dit geneesmiddel in deze twee landen niet meer op de markt te brengen. U hebt ook gezegd dat de werkgroep in 1998 en 1999 geen toestemming heeft gegeven maar ook niet heeft verzocht om dit geneesmiddel uit de handel te halen. We weten echter dat dit geneesmiddel in de Verenigde Staten sinds 1997 verboden is.</p>
      <p sl="fr">Het is dus duidelijk – en dat is de kern van de zaak – dat een dusdanig grote markt als de Europese Unie, die 500 miljoen Europese burgers omvat, extra waakzaamheid behoeft. Wij hebben met name behoefte aan extra waarschuwingssignalen, die aanzetten tot actie op Europees niveau, met duidelijke bevoegdheden voor de Europese Commissie en het Europees Geneesmiddelenbureau. Op die manier kunnen wij herhaling voorkomen van de situaties die zich in een aantal lidstaten hebben voorgedaan, zoals het voorbeeld in Frankrijk dat werd genoemd.</p>
    </intervention>
    <intervention id="2-600-000" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Mevrouw de Voorzitter, mijnheer de commissaris, ik stel voor dit debat uit te breiden, omdat de kwestie met het middel Mediator slechts het zichtbare topje van de ijsberg is en tal van andere vragen oproept.</p>
      <p sl="fr">Bijvoorbeeld: hoe is het mogelijk dat een willekeurig geneesmiddel dat als potentieel gevaarlijk, en zelfs dodelijk, wordt beschouwd en dat in sommige lidstaten uit de verkoop is genomen, toch vrij verkrijgbaar blijft binnen de Europese Unie?</p>
      <p sl="fr">Zouden wij ons niet eens moeten bezinnen op de rol en de doeltreffendheid van het Europees Geneesmiddelenbureau, aangezien zijn bevindingen niet bindend zijn voor de lidstaten?</p>
    </intervention>
    <intervention id="2-601-000" speaker_id="photo_generic" name="John Dalli" is_mep="True" mode="spoken">
      <p sl="en">lid van de Commissie . − De procedures die van kracht waren ten tijde van de historische gebeurtenissen waar ik in mijn antwoord naar verwees, waren zoals ik al aangaf, als volgt: er was sprake van een duidelijke scheiding tussen de lidstaten en de Europese autoriteit – een scheiding die in feite nog steeds bestaat en angstvallig door de lidstaten wordt gekoesterd. Daarom zijn wij van mening dat we onze geneesmiddelenbewakingsprocessen en -procedures in de loop der tijd moeten versterken.</p>
      <p sl="en">Ik moet zeggen dat er in 2004 bij het herzien van de reeds bestaande geneesmiddelenbewakingsprocessen en -procedures, en ook bij de laatste overeenkomst inzake geneesmiddelenbewaking een stap voorwaarts is gezet. We hebben nu heel wat mogelijkheden om bepaalde geneesmiddelen tegen te houden, en het is nu ook mogelijk om andere maatregelen op EU-niveau te nemen om ervoor te zorgen dat, wanneer er ergens iets van de markt wordt gehaald, dit bekend wordt gemaakt, zodat actie kan worden ondernomen. Dat was nog niet eerder het geval.</p>
      <p sl="en">Dit is dus de huidige stand van zaken. Ik heb mijn diensten opgedragen nu een stresstest uit te voeren, óók van de nieuwe geneesmiddelenbewakingsprocessen en -procedures die na onze laatste overeenkomst van kracht zijn geworden. Mediator wordt gebruikt als casestudy om te kijken of zoiets als met Mediator zich nog steeds kan voordoen met de meest recente geneesmiddelenbewakingsprocessen. We zullen ervoor zorgen dat wanneer we toch nog leemtes, knelpunten of gebieden ontdekken waar in deze gevallen geen actie zal worden ondernomen, we bij u terug zullen komen en proberen de situatie recht te zetten.</p>
    </intervention>
    <intervention id="2-602-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Vraag nr. 19 van Ivo Belet (H-000027/11)</p>
      <p sl="nl">Betreft: Verkoop iPad-abonnementen door Apple</p>
      <p sl="nl">iPad-producent Apple eist van uitgevers van kranten en tijdschriften dat ze hun producten (zowel de losse verkoop als de abonnementen) exclusief aan hun lezers aanbieden via de iTunes-webwinkel van Apple, zodat het zeggenschap behoudt over de verkoopvoorwaarden. Dat impliceert dat iPad-gebruikers geen krant of tijdschrift meer kunnen bestellen voor iPad via de webwinkel van de betrokken uitgevers.</p>
      <p sl="nl">Vindt de Commissie een dergelijke handelwijze verenigbaar met de EU-regelgeving en met principes als interoperabiliteit en een open internet?</p>
      <p sl="nl">Is het mogelijk dat er sprake is van misbruik van dominante positie en dus inbreuk op de artikelen 101 en 102 VEU?</p>
      <p sl="nl">Welke maatregelen is de Commissie voornemens in dit verband te ondernemen?</p>
    </intervention>
    <intervention id="2-603-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Apple heeft vandaag aangekondigd digitale abonnementen op kranten en tijdschriften voor iPads uitsluitend te zullen aanbieden via applicaties (apps) die bij zijn eigen onlinewinkel verkrijgbaar zijn. Uitgevers zullen nog steeds via hun websites of op andere manieren onlineabonnementen kunnen aanbieden maar ze zullen het abonnement via een app op een iPhone kunnen verwerken, zonder dat Apple daarbij als tussenpersoon fungeert.</p>
      <p sl="en">Of Apple hiermee de communautaire mededingingsregels schendt, hangt af van een reeks feitelijke, juridische en economische factoren. Daarvoor zou Apple onder andere een machtspositie moeten innemen op de betrokken markt. De grenzen van de betrokken markten zijn niet duidelijk, aangezien de sector relatief nieuw en nog in ontwikkeling is. Bovendien bestaan er meerdere vergelijkbare platforms en apparaten met soortgelijke functies, waarvan een deel wordt ondersteund door onlinewinkels voor apps. Ook is het onduidelijk hoe de vraag van de consument naar elektronische en/of gedrukte tijdschriften zich zal ontwikkelen.</p>
      <p sl="en">Zodra de markt eenmaal is afgebakend, zou moeten worden onderzocht of er sprake is van een machtspositie. Het Europees Hof van Justitie heeft het begrip machtspositie omschreven als “een economische machtspositie van een onderneming, die deze in staat stelt de instandhouding van een daadwerkelijke mededinging in de betrokken markt te verhinderen doordat zij sterk genoeg is zich in belangrijke mate onafhankelijk van haar concurrenten, afnemers en uiteindelijk de consumenten te gedragen”.</p>
      <p sl="en">De Commissie wijst er met name op dat er alternatieve platforms voor applicaties bestaan en dat verschillende bedrijven onlangs een aantal apparaten op de markt hebben gebracht – of dit naar verwachting in de nabije toekomst zullen doen – waarvan de functies vergelijkbaar zijn met die van de iPad. De Commissie volgt de ontwikkelingen met betrekking tot het commerciële beleid van Apple en onderhoudt daartoe nauwe contacten met de nationale mededingingsautoriteiten.</p>
    </intervention>
    <intervention id="2-604-000" speaker_id="28257" name="Ivo BELET" is_mep="True" mode="spoken" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Apple heeft inderdaad vanmiddag bekendgemaakt dat zij een nieuw model voor de abonnees willen aanbieden, maar het is duidelijk dat zij van hun positie - al dan niet dominant - op de markt gebruik willen maken om greep te krijgen op de klanteninformatie waarover de uitgevers beschikken. Dat kan op termijn bijzonder schadelijk zijn voor de uitgevers in Europa, schadelijk ook voor het mediapluralisme.</p>
      <p sl="nl">Daarom zou ik u willen vragen of u bereid bent op te treden, dominante positie of niet, en wanneer u eventueel een initiatief wilt nemen, of u duidelijk kunt maken welke timing u daar voor ogen heeft. Is dat een kwestie van weken of een kwestie van maanden om eventueel hier een initiatief te nemen van bij de Commissie.</p>
    </intervention>
    <intervention id="2-605-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mevrouw de Voorzitter, commissaris, ik wil u bedanken voor uw antwoord, maar naar mijn mening hebt u een fundamenteel punt niet genoemd, namelijk de vraag of we überhaupt in staat zijn om ons een beeld te vormen van de mate waarin de Europese markt door het nieuwe product van Apple zal worden gedomineerd. U hebt in algemene termen geantwoord door te zeggen dat de kwestie op dit moment wordt onderzocht. Ik denk echter dat we moeten weten of er daadwerkelijk een dreiging bestaat dat Apple een dominante positie op de Europese markt zal krijgen.</p>
    </intervention>
    <intervention id="2-606-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Het valt nog te bezien of Apple een machtspositie op de markt zal innemen, omdat de markt zich nog ontwikkelt. We moeten de markt nog afbakenen en beoordelen wat een machtspositie op deze markt inhoudt. Wat betreft de omvang van de markt, die is in dit stadium nog beperkt, en het is voorbarig om het nu al over maatregelen van de Commissie te hebben.</p>
      <p sl="en">Als er heel veel concurrerende voorstellen zijn en een aanpak als die van Apple niet tot een machtspositie leidt, dan is er voor de Commissie geen noodzaak om actie te ondernemen. Zoals ik al zei, de Commissie houdt de situatie in de gaten overeenkomstig de regels van de communautaire mededingingswet, en als er stappen moeten worden ondernomen, dan zal dat ook gebeuren, op onafhankelijke wijze en op het juiste moment, wanneer wij tot de conclusie komen dat actie gewenst is. U kunt er dus op vertrouwen dat er zal worden opgetreden, wanneer dat nodig is.</p>
    </intervention>
    <intervention id="2-607-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Vraag nr. 20 van Laima Liucija Andrikienė (H-000053/11)</p>
      <p sl="nl">Betreft: Investeringsbescherming in de context van de onderhandelingen EU-Rusland over een nieuwe partnerschaps- en samenwerkingsovereenkomst</p>
      <p sl="nl">Stelt de Commissie in haar onderhandelingen met de Russische Federatie over de nieuwe partnerschaps- en samenwerkingsovereenkomst kwesties aan de orde die verband houden met de investeringsbescherming, met name in de energiesector? In een aantal gevallen zijn Europese energiebedrijven van de Russische markt verdrongen, zonder dat zij lokaal een beroep konden doen op onpartijdige en eerlijke rechtsbescherming. Is de Commissie van plan in de nieuwe partnerschapsovereenkomst of in aanvullende economische akkoorden met de Russische Federatie een mechanisme op te nemen voor het bijleggen van geschillen tussen investeerders en overheid?</p>
      <p sl="nl">Wat is het standpunt van de Commissie ten aanzien van het Verdrag inzake het Energiehandvest? Hoopt de Commissie nog steeds dat de Russische regering dit verdrag opnieuw zal ondertekenen en het uiteindelijk zal ratificeren? Of zullen er soortgelijke bepalingen over de bescherming van investeringen in de energiesector worden opgenomen in de nieuwe partnerschapsovereenkomst?</p>
    </intervention>
    <intervention id="2-608-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mevrouw de Voorzitter, met een totale omvang van 92 miljard euro aan buitenlandse investeringen aan het eind van 2008 is de Europese Unie verreweg de grootste buitenlandse investeerder in de Russische Federatie.</p>
      <p sl="en">Ten aanzien van de energiesector is de EU vastbesloten om ervoor te zorgen dat de belangrijkste beginselen die verankerd zijn in het Verdrag inzake het Energiehandvest ook deel zullen uitmaken van de lopende onderhandelingen tussen de Europese Unie en de Russische Federatie over de nieuwe overeenkomst. De relevante bepalingen dienen ondermeer investeringsbescherming voor de energiesector en in het bijzonder een krachtige regeling inzake de beslechting van geschillen te omvatten.</p>
      <p sl="en">Een dergelijke aanpak zou niets afdoen aan het algemene oordeel van de EU dat het Verdrag inzake het Energiehandvest een waardevol multilateraal instrument blijft om de internationale energiebetrekkingen te regelen. Het unieke kenmerk daarvan is dat het juridisch bindende regels vaststelt inzake investeringsbescherming en doorvoer, en dat het bepalingen bevat over het beslechten van geschillen in de energiesector.</p>
      <p sl="en">De Europese Unie acht de hernieuwde betrokkenheid van Rusland bij het proces inzake het Energiehandvest, zoals deze tot uiting kwam tijdens de laatste EU-Ruslandtop, van groot belang en zij zal ten aanzien hiervan een constructieve en open benadering volgen. Tegen deze achtergrond verheugt de EU zich over de Russische interesse in een juridisch bindend energiekader, na haar recente voorstel voor een ontwerpverdrag inzake de waarborging van internationale energiezekerheid. De modernisering van het Energiehandvestproces zou de geschikte context vormen voor multilaterale onderhandelingen over dit voorstel.</p>
    </intervention>
    <intervention id="2-609-000" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Ik heb een aanvullende vraag. In het Europees Parlement werken we momenteel aan het toekomstige Europese investeringsbeleid. Wanneer we het over Rusland hebben, horen we vaak over de expansie van Russische bedrijven op de Europese markt, met name in de energiesector, maar tegelijkertijd worden Europese investeerders geconfronteerd met enorme problemen wanneer zij in Rusland willen investeren, vooral in de sectoren die Rusland van strategisch belang acht, zoals de energiesector. Dus hoe gaat de Commissie ervoor zorgen dat het beginsel van wederkerigheid in de investeringsbetrekkingen in de nieuwe partnerschapsovereenkomst wordt gerespecteerd?</p>
    </intervention>
    <intervention id="2-610-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Over een week hebben we een vergadering met de Russische regering en dan zullen kwesties aangaande het investeringsbeleid ongetwijfeld ter sprake komen, omdat beide partijen punten hebben waarover zij nader in discussie willen gaan. Rusland voert ook aan dat sommige van zijn investeringen niet erg worden gewaardeerd in de Europese Unie, dus blijven we in onderhandeling.</p>
      <p sl="en">Tegelijkertijd kan ik duidelijk zeggen dat er in het afgelopen jaar verbetering is gekomen in de betrekkingen ten aanzien van hele moeilijke vraagstukken: aan Russische zijde is er nu meer openheid om kwesties grondig en uitvoerig te bespreken. Ik ben desondanks van mening dat de betrekkingen gebaseerd moeten zijn op de overeenkomst, en dat de nieuwe overeenkomsten die ik heb genoemd, en die op de partnerschaps- en samenwerkingsovereenkomst (PSO) zullen volgen, zeer krachtige clausules inzake investeringsbescherming moeten bevatten. Dat is de enige manier waarop we situaties waarin de ene partij de andere partij ervan beschuldigt zich niet aan de regels te houden, echt kunnen voorkomen.</p>
      <p sl="en">De huidige politieke dynamiek biedt goede hoop dat we deze overeenkomst kunnen sluiten en er relatief krachtige bepalingen in kunnen opnemen. Het is heel duidelijk dat er in het afgelopen jaar in onze betrekkingen een paar cruciale stappen in de goede richting zijn gezet.</p>
    </intervention>
    <intervention id="2-611-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Vraag nr. 21 van Anne E. Jensen (H-000058/11)</p>
      <p sl="nl">Betreft: EU-steun aan het Global Fund to fight Aids, Tuberculosis and Malaria</p>
      <p sl="nl">In de begroting voor 2011 zijn aanzienlijke bedragen toegewezen aan het Global Fund to fight Aids, Tuberculosis and Malaria (GFATM), namelijk EUR 65 000 000 aan vastleggingskredieten en EUR 47 608 950 aan betalingskredieten.</p>
      <p sl="nl">Uit recente rapporten blijkt dat het fonds diverse gebreken vertoont en wegens corruptie en omkopingsproblemen in verband met het fonds hebben sommige lidstaten hun betalingen eraan stopgezet.</p>
      <p sl="nl">Hoe denkt de Commissie ervoor te zorgen dat de gelden die aan het GFATM worden toegewezen niet aan omkoping en corruptie worden besteed?</p>
      <p sl="nl">Wat heeft de Commissie gedaan om ervoor te zorgen dat het GFATM nog steeds voldoet aan de regels om in aanmerking voor EU-steun te komen?</p>
      <p sl="nl">Heeft de Commissie overwogen de fondsenverlening aan het GFATM stop te zetten?</p>
    </intervention>
    <intervention id="2-612-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Dit is een zeer relevante vraag over een kwestie die de Commissie heel serieus neemt en daarom nauwlettend en met grote bezorgdheid volgt. De Commissie is een fervent voorstander van het Global Fund to fight Aids, Tuberculosis and Malaria . Het fonds is een groot succes en ik ben vastbesloten om samen met het fonds te proberen deze kwesties zo snel mogelijk op te lossen, zodat de Commissie een van de grootste sponsors kan blijven van het fonds.</p>
      <p sl="en">Het is belangrijk om te benadrukken dat de oorzaak van de vastgestelde problemen niet bij het fonds zelf ligt, maar in individuele landen, bij de mensen die zijn gecontracteerd om de programma’s uit te voeren. Het gaat hier om landen waar altijd heel goed moet worden opgelet om dit soort problemen te voorkomen. Het is algemeen bekend dat het Bureau van de inspecteur-generaal van het Global Fund een onderzoek heeft ingesteld naar de besteding van 4,8 miljard dollar in 33 landen. Dat onderzoek heeft plaatsgehad óf op systematische basis óf naar aanleiding van ontvangen informatie over mogelijk misbruik van de middelen. Het onderzoek is inmiddels afgerond, en zoals gebruikelijk heeft het Bureau van de inspecteur-generaal een rapport uitgebracht en op de website van het Global Fund gepubliceerd.</p>
      <p sl="en">Deze aanpak is zeer effectief en transparant gebleken bij de tenuitvoerlegging van het zero-tolerancebeleid van het Global Fund ten aanzien van corruptie. Wat ons betreft: de Commissie heeft opdracht gegeven voor een onafhankelijke vijfledige audit van het Global Fund , zoals vereist op grond van de financiële regelgeving van de Europese Unie voor alle organisaties die financiële ondersteuning van de EU ontvangen. Het in november 2010 uitgebrachte auditverslag gaf de algehele conclusie van de auditoren weer dat de interne-controleomgeving van het Global Fund de beginselen van de verdeling van bevoegdheden en van de beheerscontrole van financiële verslaglegging van de landen en de regio’s respecteert. Er zijn dus standaardprocedures en –controles aanwezig om ervoor te zorgen dat er met de van donoren afkomstige middelen naar behoren wordt omgegaan.</p>
      <p sl="en">De auditoren hebben echter wel een aantal suggesties gedaan om het beheer van de fondsen te verbeteren als aanvulling op de bestaande risicobeheersstrategie. Naar aanleiding van dit verslag bespreken mijn diensten momenteel de noodzakelijke wijzigingen die bedoeld zijn om de op 4 januari goedgekeurde hervormingsagenda van het Global Fund te verbeteren en de implementatie daarvan te bespoedigen. We voeren ook nog een tweede audit uit, waarbij het ook gaat om bezoeken aan de landen in kwestie, naar aanleiding van de institutionele evaluatie. Met een brief van 27 januari 2011 en een teleconferentie op 2 februari heb ik al contact opgenomen met de uitvoerend directeur van het Global Fund , de heer Kazatchkine, om te onderstrepen dat aanvullende hervormingen dringend noodzakelijk zijn om de beheersprocessen en operaties ter plaatse van het fonds verder te versterken.</p>
      <p sl="en">Intussen stelde het secretariaat van het Global Fund tijdens de bestuursvergadering van 2 februari voor het toezichtmechanisme voor het Global Fund een externe controle te laten uitvoeren. Hier werd door de leden van de bestuursraad positief op gereageerd. Dus in antwoord op uw vraag of de Commissie heeft overwogen de financiële steun aan het Global Fund stop te zetten, kan ik u meedelen dat de Commissie de uitvoerend directeur van het Global Fund en de bestuursraad ervan in kennis heeft gesteld dat de EU-bijdragen zullen worden bevroren. Tegelijkertijd ben ik van mening dat de Europese Unie en met name ook de Commissie de doelstellingen van het Global Fund , de hervormingsprocessen en de strategie van aanpassing aan de landelijke stelsels en de gezondheidsstelsels aldaar, in algemene zin moeten blijven ondersteunen.</p>
      <p sl="en">In dit kader is de Commissie nu bezig met het vaststellen van duidelijke criteria waaraan tegemoet moet zijn gekomen voordat de bijdragen aan het Global Fund kunnen worden hervat. Deze maatregelen die gericht zijn op preventie en opsporing van fraude, hebben geen consequenties voor het verstrekken van levensreddende zorg aan patiënten, maar tegelijkertijd moet duidelijk zijn dat we heel snel nieuwe, sterkere controlemechanismen moeten hebben want het oneindig blijven inhouden van betalingen, terwijl de tijd verstrijkt, is niet de beste optie. We moeten aanvullende versterkte controlemechanismen hebben op landelijk niveau die het risico op misbruik van de fondsen zullen verminderen, en dan kunnen we de betalingen weer hervatten. De Commissie zal het Global Fund enthousiast blijven steunen, zoals ik reeds heb gezegd, omdat dit fonds fantastische resultaten heeft bereikt, maar er zijn gevallen van fraude geconstateerd en die fraude moeten we naar behoren aanpakken.</p>
    </intervention>
    <intervention id="2-613-000" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">Mevrouw de Voorzitter, ik wil graag de commissaris danken voor zijn steun voor het Global Fund to fight Aids , maar ook voor het feit dat hij naar aanleiding van de gebeurtenissen krachtdadig heeft ingegrepen en de zaak heel serieus heeft genomen. Mijn concrete vraag aan de commissaris is welk tijdsschema hij in gedachten heeft wat betreft de bevriezing van de middelen voor het fonds. Hoe snel verwacht hij een oplossing voor de problemen te kunnen vinden? Volgens het fonds zijn enkelen van de mensen die zich schuldig hebben gemaakt aan verduistering gearresteerd. Er is ingegrepen. Nu zou ik graag willen weten op welke termijn naar zijn inschatting de geldstroom weer op gang kan komen.</p>
    </intervention>
    <intervention id="2-614-000" speaker_id="4532" name="Michael CASHMAN" is_mep="True" mode="spoken" nationality="United Kingdom" birth_date="17-12-1950" birth_place="London" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Commissaris, bent u het niet met mij eens dat het Global Fund to fight Aids, Tuberculosis and Malaria van essentieel belang is en dat het schandalig zou zijn de financiering nu stop te zetten, aangezien dat het einde van deze levensreddende projecten zou betekenen?</p>
      <p sl="en">Bent u het er voorts niet mee eens dat we, zoals u al aangaf, zowel de controlemechanismen als onze verplichtingen moeten uitbreiden om ervoor te zorgen dat het Global Fund diegenen helpt die dat het meeste nodig hebben, namelijk de mensen die risico lopen op aids/hiv, malaria en tuberculose?</p>
      <p sl="en">Het kwaad van de corruptie mag niet worden afgestraft over de ruggen van onschuldige mensen die leven met aids/hiv en risico lopen op malaria en tuberculose.</p>
    </intervention>
    <intervention id="2-615-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mijnheer de commissaris, ook ik wil u bedanken voor uw antwoord. Uit openbaar gemaakte gegevens blijkt dat de Europese Unie het Global Fund to fight Aids, Tuberculosis and Malaria van 2002 tot 2010 972,5 miljoen euro, oftewel 50 procent van de totale middelen van het fonds, ter beschikking heeft gesteld.</p>
      <p sl="el">U hebt gesproken over de problemen die u hebt vastgesteld maar ik wilde u vragen of de Commissie afgezien daarvan ook een beoordelingsverslag heeft opgesteld en heeft onderzocht of dat geld geheel en al is gebruikt voor het doel waarvoor het bestemd was.</p>
    </intervention>
    <intervention id="2-616-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie. – Mevrouw de Voorzitter, er zitten twee kanten aan de zaak. Enerzijds erken ik dat het Global Fund fantastisch werk doet en de mensen helpt die deze hulp het meest nodig hebben. Daar is geen twijfel over mogelijk.</p>
      <p sl="en">Maar anderzijds gaat het hier om publieke middelen, dat wil zeggen om geld van de belastingbetaler, en één verduisteringszaak of fraude kan het werk van honderdduizenden mensen tenietdoen. We moeten dus heel snel tot een oplossing komen. Mijn doel is om de aanvullende maatregelen voor de zomer rond te hebben, zodat we de betalingen in de herfst kunnen hervatten. Ik ben van mening dat dat haalbaar is.</p>
      <p sl="en">We hebben gekeken op welke gebieden aanvullende maatregelen nodig zijn: op nationaal niveau. De Central Office wordt goed gecontroleerd en als we geld overmaken is alles in orde, maar de tenuitvoerlegging in de landen brengt te veel risico-elementen met zich mee. Als u zag welke landen erbij betrokken waren en hoe groot de specifieke budgetten voor deze landen waren, dan zou u zich realiseren dat de betrokken geldbedragen te groot waren om de betalingen te staken. De hervormingen moeten dus heel snel in werking treden.</p>
      <p sl="en">Als volgend jaar wordt ontdekt dat er verduisteringen hebben plaatsgevonden, bent u de eerste om mij erop te wijzen dat ik van die zaak afwist en mij te vragen waarom ik geen actie heb ondernomen. Als ik dan zou zeggen dat ik alleen aan zieke mensen dacht, zou dat geen afdoende antwoord zijn.</p>
      <p sl="en">Als we deze kwestie het komende half jaar, voor de zomer, regelen, dan hebben we het functioneren van het Global Fund niet substantieel gehinderd, maar hebben we wel meer geloofwaardigheid bewerkstelligd, zowel voor het Global Fund als voor de manier waarop het belastinggeld van de Europese belastingbetaler wordt besteed.</p>
    </intervention>
    <intervention id="2-617-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Vraag nr. 22 van Jim Higgins (H-000013/11)</p>
      <p sl="nl">Betreft: CE-merkteken</p>
      <p sl="nl">Zou de Commissie aan kunnen geven welke voortgang er is geboekt bij de versterking van het CE-merkteken, dat nodig is om Europese exporten naar markten als Zuid-Amerika en Azië te stimuleren, dit mede in het licht van het feit dat het bij het versterken van het CE-merkteken om één van de beloften gaat die commissaris Tajani deed bij het aanvaarden van zijn ambt?</p>
    </intervention>
    <intervention id="2-618-000" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie. – Mijnheer de Voorzitter, mijnheer Higgins, het EC-merkteken is het zichtbare gedeelte van een mechanisme dat van fundamenteel belang is voor de goede werking van de interne markt.</p>
      <p sl="it">Dankzij de aanneming van het nieuwe wetgevingskader in 2008 kon de betrouwbaarheid van het merkteken worden versterkt, en wel in met name drie opzichten. Ten eerste is de controle op de EC-productcertificatie versterkt, ten tweede is nu sprake van markttoezicht door de nationale autoriteiten die controle moeten uitoefenen op de conformiteitsverklaringen van de fabrikanten en de door derden uitgegeven certificaten waarmee het gebruik het EC-merkteken op producten wordt toegestaan, en ten derde zijn nu de lidstaten verplicht om de douanecontrole te versterken om ervoor te zorgen dat alleen met de wetgeving verenigbare producten op de Europese en mondiale markten worden gebracht.</p>
      <p sl="it">Omdat met het nieuwe wetgevingskader instrumenten worden ingevoerd tot bescherming van het EC-merkteken – instrumenten die tot voor kort ontbraken – zullen met een effectieve uitvoering ervan de geloofwaardigheid en dus de goede reputatie van producten met een EC-merkteken op de Europese en dus internationale markt worden versterkt. Daar komt bij dat dankzij een versterkte controle op ingevoerde producten kan worden gegarandeerd dat er ook op wereldvlak minder misbruik zal worden gemaakt van het EC-merkteken. Op uitdrukkelijk verzoek van het Europees Parlement heeft de Commissie bovendien op succesvolle wijze een informatiecampagne gelanceerd die is gericht op de marktdeelnemers en bijzondere aandacht schenkt aan het midden- en kleinbedrijf en aan consumenten.</p>
      <p sl="it">Het doel van de campagne is de belanghebbenden en in het bijzonder de kleine en middelgrote bedrijven te doordringen van het belang van dit merkteken en van de werking van het mechanisme waar dit merkteken op steunt. Dan kunnen zij de wetgeving inzake het merkteken beter toepassen en zich voor het gerecht beter verdedigen indien sprake is van namaak of gevaarlijke producten. Dat zal de concurrentiekracht van Europese producten versterken.</p>
      <p sl="it">Onze overeenkomsten en dialogen met derde landen, met inbegrip van Mercosur en Latijns-Amerika, en met name met Argentinië hebben tot doel het regelgevend en technisch model dat ten grondslag ligt aan het merkteken te promoten. In ben van plan om in mijn contacten met de autoriteiten van dat deel van de wereld deze vraagstukken te verduidelijken en natuurlijk de oplossingen waartoe wij samen hebben besloten te bevorderen. In het voorjaar ga ik naar Latijns-Amerika en dan zal ook dit vraagstuk op de agenda staan van mijn ontmoetingen met de regeringsvertegenwoordigers van de landen die ik zal bezoeken: Brazilië, Argentinië en Chili.</p>
      <p sl="it">Ik bevestig natuurlijk nogmaals dat ik in nauwe samenwerking met u zal blijven waken over de goede werking van het mechanisme dat ten grondslag ligt aan het EC-merkteken en er tevens op zal toezien dat de lidstaten de verplichtingen nakomen die tot doel hebben de concurrentiekracht van onze producten te versterken. Het spreekt vanzelf dat ik u regelmatig op de hoogte zal brengen van de ontwikkelingen in deze sector en ik herinner u eraan dat de Commissie overeenkomstig Verordening 765 uit 2008 de situatie opnieuw zal onderzoeken en in 2013 een verslag zal voorleggen aan het Parlement.</p>
    </intervention>
    <intervention id="2-619-000" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Ik wil de commissaris bedanken voor zijn antwoord. Ik denk dat het concept heel goed is. Het is consumentgericht, het gaat om reputatie en de betrouwbaarheid van goede producten binnen de EU. Maar ik vind geen enkele informatie van bijvoorbeeld Eurostat over hoeveel waarde er aan dit symbool wordt gehecht door het Europese bedrijfsleven en hoeveel Europeanen momenteel weten waar het CE-merkteken voor staat.</p>
      <p sl="en">Ten tweede ben ik van mening dat we meer uit het CE-merkteken zouden moeten halen. In april 2010 werd er op de beurs van Hannover een grote campagne gehouden om het CE-merkteken te promoten, maar we benutten het nog lang niet voldoende. We moeten hier gezamenlijk de schouders onder zetten, want de potentie ervan is absoluut enorm.</p>
    </intervention>
    <intervention id="2-620-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mevrouw de Voorzitter, commissaris, aangezien u hebt gesproken over het concurrentievermogen van de Europese Unie en omdat ik uw inspanningen voor de ontwikkeling van een industriebeleid van de EU verwelkom wil ik u vragen welk percentage van de producten op de Europese markt het CE-merkteken dragen en welk percentage van de producten op de interne Europese markt is gemaakt in China?</p>
    </intervention>
    <intervention id="2-621-000" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie. – Mijnheer de Voorzitter, ik ben dankbaar dat is gewezen op een aantal problemen, problemen die ook in het middelpunt van onze aandacht staan. Eerlijk gezegd is het absoluut waar dat legaal of illegaal ingevoerde producten vanuit landen buiten de Europese Unie vaak nagemaakt zijn. Helaas hebben de Europese Commissie en de communautaire instellingen geen douanediensten of politie die daarop controle kunnen uitoefenen en daarom moeten wij vertrouwen hebben in de controle die de lidstaat uitvoert op het moment waarop de goederen in de Europese Unie binnenkomen en op het moment waarop de goederen met dit merkteken in de handel worden gebracht.</p>
      <p sl="it">Ik zal dit zo meteen in mijn antwoord op de aanvullende vraag van de heer Higgins nader uitleggen, maar eerst en vooral wil ik duidelijk maken dat wij een informatiecampagne hebben gelanceerd die tot doel heeft om niet alleen het EC-merkteken te bevorderen maar ook producten meer garanties te geven door controle op nagemaakte goederen te verrichten.</p>
      <p sl="it">Er is gesuggereerd dat we naar de Rotterdamse haven moeten gaan, omdat het meeste speelgoed daar binnenkomt. Dat is een idee waar ikzelf ook over aan het nadenken ben. Waarschijnlijk zal ik daar persoonlijk naar toe gaan, om het duidelijke signaal te geven dat de Europese Commissie grote aandacht schenkt aan controle op producten van buiten de Europese Unie die via een van haar grootste havens binnenkomen.</p>
      <p sl="it">Ik ben het ermee eens dat het gebruik van het EC-merkteken gestimuleerd moet worden. Wij bevinden ons in een eerste fase en mijns inziens moeten wij op deze weg voortgaan. Daarvoor is deze informatiecampagne bedoeld, die mede op aandringen van het Europees Parlement is georganiseerd. Wij hebben al veel gedaan toen ikzelf nog lid was van dit Parlement. Toen hebben wij gezegd dat er een merkteken moest komen dat aanvankelijk vooral de naleving van de communautaire wetgeving zou waarborgen. Wij mogen namelijk niet vergeten dat het EC-merkteken geen kwaliteitsmerk is, maar enkel aangeeft dat een aantal communautaire voorschriften is geëerbiedigd. Het is dus een soort zelfcertificering of certificering door derden.</p>
      <p sl="it">Enkele leden van het Europees Parlement hebben gezegd dat het wenselijk zou zijn om na het EC-merkteken over te stappen op een kwaliteitsmerk, en daarover hebt u mij ook aan de tand gevoeld tijdens de hoorzitting van een jaar geleden toen ik mij kandidaat had gesteld voor de Europese Commissie. Ik ben absoluut niet tegen iets dergelijks, maar mijns inziens is het eerst en vooral noodzakelijk om via de informatiecampagne het gebruik van het merkteken binnen de Unie te stimuleren en te verspreiden. Daarvoor moet nog meer worden gedaan en pas dan kunnen wij, in een tweede fase, inderdaad gaan nadenken over eventuele nieuwe initiatieven. Eerst moeten wij echter alles in het werk stellen om het EC-merkteken tot een gewone praktijk te maken voor alle ondernemingen in de Europese Unie en met name voor de kleine en middelgrote ondernemingen, die waarschijnlijk behoeften hebben aan meer informatie.</p>
      <p sl="it">Ik kan u verzekeren dat ik altijd zal proberen om de informatie te verbeteren. Ik ben heel ingenomen met dergelijke debatten en dergelijke vragen – waarvoor ik de heer Higgins dank –, omdat het Europees Parlement en de leden van het Parlement met hun activiteiten de discussie en het werk van zowel de commissaris als de vertegenwoordigingen van de Commissie en het Parlement in de Europese Unie stimuleren.</p>
      <p sl="it">Het is absoluut noodzakelijk de lidstaten en de diverse organisaties van het bedrijfsleven te informeren over het belang van het gebruik van dit instrument. Ook is het belangrijk dat – zoals ik al eerder in mijn toespraak heb gezegd – druk wordt uitgeoefend op de lidstaten opdat zij zowel aan de grenzen als op de markt een oogje in het zeil houden en korte metten maken met namaak en illegaal gebruik van het EC-merkteken, of opdat zij in ieder geval proberen daar paal en perk aan te stellen. Dit is namelijk noodzakelijk om onze producten te beschermen en naleving van de communautaire wetgeving te verzekeren, waarmee eerst en vooral de consumentenbelangen worden beschermd.</p>
    </intervention>
    <intervention id="2-622-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Vraag nr. 23 van Georgios Papanikolaou (H-000015/11)</p>
      <p sl="nl">Betreft: Niet-homogeen ontwikkelingsklimaat voor ondernemerschap in de lidstaten</p>
      <p sl="nl">Tot de belangrijkste prioriteiten van de “EU 2020”-strategie behoort de aanmoediging van het ondernemerschap door middel van een beleid dat moet zorgen voor de ontwikkeling en verbetering van het ondernemingsklimaat, speciaal voor kleine en middelgrote ondernemingen. Desondanks valt te constateren dat het ondernemingsklimaat in de verschillende lidstaten zeer uiteenloopt doordat in veel staten nog steeds veel bureaucratie heerst en aan oprichting van een nieuwe onderneming hoge kosten zijn verbonden, hetgeen het ondernemerschap ontmoedigt. Dit probleem wordt door de financiële crisis nog verergerd, zodat op het punt van ondernemerschap en dus van ontwikkeling binnen de EU sprake is van een heterogeen landschap.</p>
      <p sl="nl">Mijn vragen aan de Commissie luiden: Acht zij de doelstelling voor de ontwikkeling van het ondernemerschap zoals deze in de EU 2020-strategie is gesteld, realistisch en nog binnen dit decennium in alle lidstaten haalbaar, terwijl zich nu al zulke discrepanties voordoen?</p>
      <p sl="nl">Is de Commissie van plan de lidstaten bepaald beleid en een gemeenschappelijk kader aan te bevelen voor de aanpak van de problemen die het ondernemerschap ontmoedigen?</p>
      <p sl="nl">Vraag nr. 24 van Brian Crowley (H-000042/11)</p>
      <p sl="nl">Betreft: Kleine en middelgrote ondernemingen</p>
      <p sl="nl">Kan de Commissie mededelen welke steunmaatregelen er bestaan voor kleine en middelgrote ondernemingen in Europa die willen exporteren naar en investeren in opkomende economieën zoals China?</p>
      <p sl="nl">Vraag nr. 25 van Marian Harkin (H-000057/11)</p>
      <p sl="nl">Betreft: Ondernemerschap in landen waar bezuinigd wordt</p>
      <p sl="nl">Worden er maatregelen voorgesteld om het ondernemerschap te ondersteunen, met name in landen waar zware bezuinigingsmaatregelen worden doorgevoerd?</p>
    </intervention>
    <intervention id="2-623-000" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie . − Mijnheer de Voorzitter, ik zal proberen om net zo kort en bondig te zijn als toen ik nog afgevaardigde was. Wij spreken hier over heel interessante onderwerpen, maar vooral over de bereidheid van de Europese Commissie om steun te geven aan ondernemerschap. Wij willen ervoor zorgen dat een betere omgeving ontstaat waarbinnen ondernemingen, en vooral kleine en middelgrote ondernemingen, opereren en deze ondernemingen helpen bij het verkrijgen van toegang tot de markten van derde landen. Deze drie vraagstukken zijn voor mij prioritair.</p>
      <p sl="it">Daarom zal in de komende dagen de in 2008 door de Commissie aangenomen Small Business Act voor Europa worden herzien. De principes en bepalingen van de Small Business Act stroken volledig met de prioriteiten van de EU 2020-strategie en zullen zeker op nationaal niveau ten uitvoer worden gelegd, daar ze de steun hebben van alle belanghebbende partijen. Met andere woorden, iedereen – lidstaten en bedrijfsleven – zal betrokken worden bij het monitoren van de bereikte resultaten.</p>
      <p sl="it">Wij zijn van plan de met de Small Business Act bepleite principes te garanderen. Deze hebben tot doel ondernemerschap te bevorderen en de gewoonte om bij het uitwerken van beleid op zowel communautair als nationaal niveau niet ´in het klein te denken´ uit te roeien.</p>
      <p sl="it">Wij hebben reeds een test ingevoerd voor het midden- en kleinbedrijf. Het doel daarvan is ervoor te zorgen dat sterker rekening wordt gehouden met de procedure voor de effectbeoordeling van de diverse beleidsvormen en de vereisten die de activiteiten van het midden- en kleinbedrijf beperken. Bij de herziening van de Small Business Act zal worden voorzien in maatregelen ter harmonisatie van de toepassingvoorwaarden voor deze test en voor een betere kwaliteit van de beoordelingen. Bovendien zullen de lidstaten ertoe worden aangemoedigd om bij de procedures voor de nationale besluitvorming dezelfde aanpak te volgen.</p>
      <p sl="it">Wij zijn ons er goed van bewust dat de administratieve lasten moeten worden verminderd en de ongelijkheden op nationaal niveau moeten worden weggewerkt, en daarom zullen wij concrete maatregelen voorstellen, zoals de invoering van één-loketsystemen en e-bestuur. De bedoeling hiervan is de desbetreffende processen te versnellen. De Commissie organiseert bovendien een uitwisseling van goede praktijken tussen nationale overheidsambtenaren op het gebied van specifieke vraagstukken.</p>
      <p sl="it">Om ondernemerschap van jongeren te stimuleren en grensoverschrijdende samenwerking op handelsgebied te bevorderen hebben wij, mede op aandringen van het Europees Parlement, een Erasmus-programma voor jonge ondernemers ingevoerd. De resultaten daarvan zijn positief en daarom zijn wij van plan om een rechtsgrondslag hiervoor te vinden opdat wij van dit proefproject een permanent programma kunnen maken.</p>
      <p sl="it">Wij hebben ook voorzien in specifieke acties voor vrouwelijke ondernemers. Zo hebben wij een netwerk opgericht van 250 ambassadrices uit 22 Europese landen, en ik hoop dat dit netwerk steeds hechter zal worden. Tot slot werken wij aan programma´s voor mentorschap van onderneemsters in tenminste twaalf EU-landen.</p>
      <p sl="it">Wat betreft de bijstand aan kleine en middelgrote ondernemingen bij export van investeringen naar buiten de Unie, hebben wij vorig jaar een brede openbare raadpleging gelanceerd over ons voornemen om de steunmaatregelen te versterken. Aan de hand van de resultaten ervan kunnen wij dan de voorgestelde richtsnoeren aanpassen waarmee de diensten voor ondersteuning van het midden- en kleinbedrijf moeten worden versterkt en tegelijkertijd een efficiënt gebruik van overheidsmiddelen moet worden verzekerd.</p>
      <p sl="it">Wij hebben reeds heel veel ervaringen verzameld met betrekking tot bijstand bij de internationalisering van KMO’s. Ik denk daarbij aan heel succesvolle projecten als Help desk in China voor de intellectuele-eigendomsrechten van het midden- en kleinbedrijf, het Centrum voor industriële samenwerking tussen de EU en Japan, het Enterprise Europe -netwerk en de opleidingsprogramma´s. Bovendien werken wij momenteel aan een mededeling over versterkte ondersteuning van het midden- en kleinbedrijf op de markten in derde landen en daarbij gaan wij uit van de resultaten van een door het Parlement gefinancierde studie.</p>
      <p sl="it">Wat opkomende economieën als China betreft kan ik bevestigen dat de Commissie in het kader van de Small Business Act alle door het Parlement verstrekte kredieten voor voorbereidende acties heeft gebruikt. Daarmee hebben wij in China en India centra voor bijstand en ondersteuning van Europese KMO´s kunnen oprichten. Ik ben afgelopen november in China geweest ter gelegenheid van de opening van het EU-Centrum voor het midden- en kleinbedrijf in China.</p>
      <p sl="it">Ik kan u bovendien mededelen dat de Commissie morgen een nieuwe Mister KMO zal benoemen. Deze benoeming zal worden gedaan door de heer Daniel Callega, adjunct directeur-generaal van het directoraat generaal Enterprise , die de taak zal hebben om de uitvoering van de Small Business Act nauwlettend te volgen en als aanspreekpunt voor de het midden- en kleinbedrijf te fungeren.</p>
      <p sl="it">In het goed te keuren document van de Commissie worden alle lidstaten en lokale overheden gevraagd een mister of miss KMO te benoemen die tot taak zal hebben te waken over de uitvoering van de Small Business Act op het grondgebied van de Europese Unie. Tot mijn vreugde kan ik u mededelen dat ik daaromtrent reeds positieve reacties heb gekregen uit diverse lidstaten en regio´s van de Unie.</p>
    </intervention>
    <intervention id="2-624-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mevrouw de Voorzitter, mijnheer de commissaris, ik dank u hartelijk voor wat u hebt gezegd. Dat is echt heel ambitieus. Ik wil echter even terugkijken naar de Raad Concurrentievermogen van december 2008 toen de lidstaten werden verzocht om de tijd voor het opstarten van een nieuw bedrijf te beperken tot maximaal drie dagen en de Commissie had toegezegd die ontwikkeling op de voet te zullen volgen.</p>
      <p sl="el">Drie jaar zijn sindsdien verstreken en wij zien dat, midden in een economische crisis, voor het oprichten van een bedrijf in Griekenland 15 dagen nodig zijn, in Oostenrijk 11, in Finland 8 en aan de andere kant in België slechts anderhalve dag. Er zijn dus grote verschillen.</p>
      <p sl="el">Dan heb ik de volgende vraag. Ondernemerschap is een voorwaarde voor ontwikkeling, daar zijn wij het allen over eens, maar wat kan de Commissie doen om de regeringen niet slechts aan te sporen tot handelen maar ze echt onder druk te zetten, zodat wij de procedures kunnen harmoniseren.</p>
    </intervention>
    <intervention id="2-625-000" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">Mevrouw de Voorzitter, ik zou graag drie opmerkingen willen maken.</p>
      <p sl="en">De eerste opmerking betreft de China-helpdesk. Hoewel het een prachtig idee is, blijkt het midden- en kleinbedrijf grote problemen te ondervinden om toegang te krijgen tot de sectoren waarin deze bedrijven specifiek werkzaam zijn. De helpdesk lijkt meer op grotere bedrijven te zijn gericht.</p>
      <p sl="en">Ten tweede zou het één-loketsysteem dat binnen de EU al wordt gebruikt, verder uitgebouwd kunnen worden in de BRIC-landen (Brazilië, Rusland, India en China) om het exportvolume en het aantal buitenlandse investeringen van Europese ondernemingen te vergroten.</p>
      <p sl="en">Ten derde en ten laatste is de relatie EU-Japan het model dat tot nu toe het best heeft gewerkt, zowel op handels- als op investeringsgebied. Misschien moet dat wel de standaard worden.</p>
    </intervention>
    <intervention id="2-626-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Mevrouw de Voorzitter, ik denk dat mijn vraag een enigszins moeilijke vraag is, omdat deze betrekking heeft op landen die bezig zijn strenge bezuinigingsmaatregelen in te voeren, zoals mijn eigen land, Ierland.</p>
      <p sl="en">Dit is het toppunt: kleine en middelgrote ondernemingen moeten toegang krijgen tot kredieten en krijgen dat niet om verschillende redenen, misschien omdat banken meer onderpand willen dan deze ondernemingen hun kunnen bieden en soms ook omdat ze gewoon niet willen lenen in het huidig klimaat zonder groei, waarin volgens hen de risico’s te groot zijn.</p>
      <p sl="en">Mijn vraag in die context is of de Commissie andere maatregelen zou kunnen aannemen, zoals het geven van garanties voor leningen. Of misschien kan ze zelfs nog een stapje verder gaan en de Europese microfinancieringsvoorzieningen uitbreiden.</p>
    </intervention>
    <intervention id="2-627-000" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie . − Mijnheer de Voorzitter, het verheugd mij dat het vraagstuk van de kleine en middelgrote ondernemingen nu voor de tweede opeenvolgende dag in het middelpunt van het parlementaire debat staat. Gisteren hebben wij gesproken over het vraagstuk van het CIP, het kaderprogramma voor concurrentievermogen en innovatie, maar ook over de manier waarop wij de kleine, middelgrote en micro-ondernemingen kunnen helpen toegang te verkrijgen tot communautaire financiering in het kader van het komende achtste kaderprogramma. Toen werd ook gewezen op hetgeen wij hebben gedaan en nog doen voor deze categorie van ondernemingen.</p>
      <p sl="it">Ik heb tijdens mijn eerste toespraak – evenals gisterenavond trouwens – al gezegd dat voor mij de ondersteuning van de kleine en middelgrote ondernemingen een prioriteit is en wel om talrijke redenen. Ten eerste kan niemand ontkennen dat de kleine en middelgrote ondernemingen een fundamenteel instrument zijn om uit de crisis te geraken. Met de EU 2020-strategie hebben wij de reële economie in het middelpunt van ons economisch beleid geplaatst. De kleine en middelgrote ondernemingen vormen als het ware het bloedvatenstelsel van onze reële economie, en zeker met het oog op de toekomst denk ik dat vanuit sociaal standpunt bekeken de kleine en middelgrote ondernemingen een beslissende rol zullen spelen, omdat zij zelfs gedurende herstructureringen van de grote industrieën nieuwe banen kunnen scheppen binnen de Europese Unie.</p>
      <p sl="it">Daarom moeten wij kleine en middelgrote ondernemingen in staat stellen om de concurrentie het hoofd te bieden. Concurrentiekracht is een ander woord voor innovatie, en als wij willen dat deze ondernemingen innovatief zijn moeten wij ze helpen toegang te krijgen tot krediet. Dankzij de steun van het Europees Parlement hebben wij als onderdeel van de Small Business Act de richtlijn inzake betalingsachterstanden van overheden en bij b2b-transacties kunnen aannemen. Dat is een geweldig resultaat en ik hoop dat de lidstaten deze bindende tekst van de Europese Unie binnen een termijn van vierentwintig maanden, die afgelopen oktober is beginnen te lopen, en hopelijk zelfs sneller, zullen omzetten. Dat betekent dat ongeveer 180 miljard euro in omloop wordt gebracht ten behoeve van de kleine en middelgrote ondernemingen.</p>
      <p sl="it">Dat is echter niet het enige. Ik heb – zoals ook in het document van het Parlement over het MKB-beleid en over CIP staat – het SME Finance Forum in het leven geroepen. Dit is een nieuw forum van de Commissie waarbinnen de problemen in verband met toegang tot krediet worden behandeld en waar ook naar oplossingen wordt gezocht. Het is geen toeval dat ik de London Stock Exchange voor de eerste keer ervan heb kunnen overtuigen deel te nemen aan dit initiatief. Dat is een krachtig signaal vanuit onder meer het Verenigd Koninkrijk, een signaal van sterke steun aan de kleine en middelgrote ondernemingen vanuit de financiële wereld. De financiële economie wordt dus in dienst gesteld van de reële economie en ondersteunt deze, wat voor mij een belangrijk signaal is. Ik zal ervoor zorgen dat de werkzaamheden van het SMW Finance Forum , wat de toegang tot kapitaal betreft, worden voortgezet en dat alle beschikbare initiatieven worden onderzocht, zoals grensoverschrijdend risicokapitaal en het wegwerken van de knelpunten tussen de Europese Investeringsbank en de nationale kredietinstellingen, die uiteindelijk het geld op tafel moeten leggen.</p>
      <p sl="it">Wat moeten wij nu doen om ervoor te zorgen dat de toegang tot communautaire financiering wordt vergemakkelijkt? Wij werken nu aan het achtste kaderprogramma. Er zijn al resultaten geboekt door de KMO´s. Ik herhaal nogmaals wat ik gisterenavond al heb gezegd, want misschien zijn degenen die gisterenavond niet aanwezig waren er nu wel. Wat REACH betreft heb ik de registratieheffing voor KMO´s verlaagd tot 60 procent en voor micro-ondernemingen tot 90 procent. Verder heb ik de uitvoeringsbepalingen van de REACH-verordening in alle talen van de Europese Unie laten vertalen. Dit zal dus eveneens een krachtig signaal zijn aan het adres van de KMO´s, en wij zijn van plan om hetzelfde te doen voor micro-ondernemingen in de bouwsector.</p>
      <p sl="it">Ik heb talrijke vergaderingen gehouden over het thema microkredieten. Ik heb deze kwestie aandachtig onderzocht tijdens een vergadering van twee weken geleden in Brussel met de Italiaanse regeringsvertegenwoordiger in het nieuwe bureau voor microkrediet, dat mijns inziens goed functioneert. Ik hoop de goede praktijken die de diverse lidstaten in deze sector hebben, te kunnen verspreiden en de toepassing ervan te bevorderen.</p>
      <p sl="it">Wat de tijdsverschillen voor het verkrijgen van een vergunning betreft, moet ik zeggen dat dit een echt probleem is. Het lijdt geen twijfel dat wij druk moeten uitoefenen op de lidstaten en ervoor moeten zorgen dat zij het mes zetten in de lange bureaucratische procedures. Er wordt alsmaar gesproken over de communautair bureaucratie – die ongetwijfeld lasten met zich meebrengt – maar soms ondervindt die hevige concurrentie van nationale bureaucratieën. Ik denk echter dat het in het belang van de burger is de formaliteiten te stroomlijnen. Als wij zeggen dat wij ´in het klein´ moeten denken, dan bedoelen wij daarmee dat ook de lidstaten de tekst moeten toepassen die de Commissie is beginnen toe te passen. De presentatie van de update van de Small Business Act in de verschillende Europese hoofdsteden zal een gelegenheid zijn om de lidstaten ertoe aan te zetten de tijd die nodig is om een vergunning te krijgen voor de oprichting van een MKB in te korten.</p>
    </intervention>
    <intervention id="2-628-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Vraag nr. 30 van Vilija Blinkevičiūtė (H-000019/11)</p>
      <p sl="nl">Betreft: Gelijkekansenstrategie bij de Commissie</p>
      <p sl="nl">Op 17 december 2010 heeft de Commissie een nieuwe strategie voor gelijke kansen tussen vrouwen en mannen voor de periode tot 2014 gelanceerd, waarin nieuwe doelstellingen zijn vastgesteld met betrekking tot het aantal vrouwen dat deel moet uitmaken van het middenkader en het hoger kader en het aantal vrouwen dat moet worden aangeworven op administrateursposten (AD) in de directoraten-generaal, departementen en diensten van de Commissie.</p>
      <p sl="nl">Deze nieuwe gelijkekansenstrategie wil een beleid waarborgen van gelijke kansen tussen mannen en vrouwen die bij de Commissie werken, maar is niet van toepassing op de andere instellingen en agentschappen van de Europese Unie. Zal deze gelijkekansenstrategie die de Commissie heeft uitgewerkt een impact hebben op vrouwen die bij de andere EU-instellingen werken? Is de Commissie niet van oordeel dat het aangewezen is te voorzien in een gezamenlijke gelijkekansenstrategie waarmee eveneens gelijke kansen gewaarborgd zijn voor de vrouwen en mannen die bij de andere Europese instellingen en agentschappen werken? Gelijkheid tussen vrouwen en mannen en gelijke kansen zijn een van de grondbeginselen van de Europese Unie en daarom moeten deze universeel en zonder enige uitzondering van toepassing zijn voor alle werkenden in de EU.</p>
    </intervention>
    <intervention id="2-629-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">lid van de Commissie. – Mevrouw de Voorzitter, ik ben heel blij dat ons deze vraag is gesteld, want ik heb goed nieuws te melden. Sinds 1 januari zijn er voor het eerst meer vrouwen dan mannen werkzaam bij de Commissie. We zijn heel trots op dit resultaat, maar we weten dat we er daarmee nog niet zijn. We moeten ons beleid voortzetten om ook het aantal vrouwelijke collega’s in leidinggevende functies en in de administratieve diensten (AD) van de Commissie te verbeteren.</p>
      <p sl="en">We hebben daarom deze strategie aangenomen voor de periode 2010 - 2014, dat wil zeggen tot het einde van de ambtstermijn van de Commissie. We willen graag zover komen dat 25 procent van de hogere managementfuncties, 30 procent van de middenmanagementfuncties en 43 procent van de functies in de administratieve diensten door vrouwen worden bezet. We hebben de afgelopen vijftien jaar al aardig wat bereikt, want het aantal vrouwen met een leidinggevende functie is enorm toegenomen. We zouden uiteraard graag op dezelfde weg doorgaan. De methode die we gebruiken is dat we mensen die met pensioen gaan, vervangen door vrouwen. Pensionering is de aanleiding voor 30 procent van de aanwerving van ambtenaren voor hoger management en 50 procent van de aanwerving voor middenmanagement en AD. Dat betekent dus dat als de huidige managers met pensioen gaan 30 of 50 procent van hen door vrouwen moet worden vervangen.</p>
      <p sl="en">Als antwoord op uw vraag kan ik u zeggen dat ik de situatie in andere instellingen ben nagegaan en ik moet zeggen dat ze het in het Parlement aardig goed doen. De cijfers zijn zeer indrukwekkend. Dat is niet helemaal het geval in de Raad, waar de resultaten, moet ik toegeven, wat anders zijn. Maar ik denk dat de beste methode om vooruitgang te boeken is dat we goede praktijken en ervaringen blijven uitwisselen over de tenuitvoerlegging van ons beleid.</p>
      <p sl="en">Ik weet dat onze administratiehoofden en onze secretarissen-generaal het onderwerp ook regelmatig op de agenda hebben staan en ik ben ervan overtuigd dat het uitwisselen van goede praktijken in alle EU-instellingen tot de juiste resultaten zal leiden.</p>
    </intervention>
    <intervention id="2-630-000" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Mevrouw de Voorzitter, mijnheer de commissaris, hartelijk dank voor het goede nieuws en mijn gelukwensen dat er in de Commissie meer vrouwen dan mannen zijn. Ik heb echter nog een aanvullende vraag. Hoeveel tijd heeft uw inziens de Europese Commissie nodig totdat niet 25 of 43 procent, maar 50 procent van de managementposten door vrouwen worden bekleed? Hoelang zou dat duren, denkt u? U hebt gezegd dat u dit doel pas aan het einde van de ambtstermijn zult hebben bereikt.</p>
      <p sl="lt">U hebt desondanks niet heel nauwkeurig op mijn vraag over de gelijkekansenstrategie van de EU-instellingen geantwoord. Wat denkt u, als commissaris, van die strategie? Geldt die voor alle EU-instellingen? Dit zou een heel goed voorbeeld betekenen voor de lidstaten, zowel voor de mensen die in de overheidssector als voor de mensen die in de privésector werken.</p>
    </intervention>
    <intervention id="2-631-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik zou de vraag van mijn collega wat willen uitbreiden en de commissaris vragen of er ook een gelijkekansenstrategie bestaat voor de benoeming van personen uit de nieuwe lidstaten in leidinggevende functies op middelhoog en hoog niveau.</p>
    </intervention>
    <intervention id="2-632-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">lid van de Commissie. – Hartelijk dank voor uw aanvullende vragen.</p>
      <p sl="en">Ik ben het met u eens dat de cijfers die u noemde wellicht niet zo ambitieus zijn als de cijfers die u in de toekomst graag had willen zien, maar de waarheid is dat sinds we in 1995 binnen de Commissie met de gelijkekansenstrategie zijn begonnen, we het aantal vrouwen op topposities hebben weten te vervijfvoudigen. Dat betekent dat er nu vijf keer zoveel vrouwen hoge functies bekleden dan daarvoor. Natuurlijk moeten we naar het vertrekpunt kijken. Ik ben het met u eens dat we van ver zijn gekomen, maar we moeten ook kijken naar het soort omgeving waarin we in Europa opereren.</p>
      <p sl="en">Dit is ook een deel van het antwoord op de tweede vraag, namelijk dat het beleid om dergelijke kansen voor vrouwen te creëren, niet alleen in de Europese instellingen maar ook in de lidstaten nog altijd voor verbetering vatbaar is. Ten eerste moeten we gunstige omstandigheden voor vrouwen creëren, zodat zij daadwerkelijk op deze hoge posities kunnen werken. Dat betekent dat we moeten zorgen voor goede kinderopvang, afgestemde arbeidsvoorwaarden, variabele werktijden en andere voorwaarden die vrouwen in staat stellen deze hoge posities te vervullen. Uiteraard worden deze voorwaarden geleidelijk ingevoerd. Ik denk dat we in de Europese instellingen redelijke hoge normen hebben bereikt en u ziet dat de lidstaten zich, wat de waarborging van dergelijke voorwaarden betreft, nog op verschillende niveaus bevinden.</p>
      <p sl="en">Daarom stelt, geachte collega’s, vicevoorzitter Reding nu een strategie op voor genderevenwicht binnen raden van bestuur. Momenteel is dit een werkdocument van de diensten van de Commissie, dat de komende twee maanden met bestuurders uit het bedrijfsleven zal worden besproken, waarna er openbare raadplegingen zullen plaatsvinden. Welke lessen kunnen er in dit proces nog worden geleerd? Moeten we de mogelijkheden van een verplicht quotasysteem onderzoeken? Moeten we gaan voor het systeem dat we momenteel in de Commissie hebben, waar we proberen een gunstig klimaat te scheppen en bestuurlijke prikkels creëren voor die DG’s die de doelen die voor vrouwen gesteld zijn daadwerkelijk halen? Ik denk dat we hierna goede resultaten zullen zien.</p>
    </intervention>
    <intervention id="2-633-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Vragen die bij gebrek aan tijd niet aan bod gekomen zijn, zullen schriftelijk worden beantwoord (zie bijlage).</p>
    </intervention>
    <intervention id="2-634-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mevrouw de Voorzitter, een motie van orde. Ik zou graag een opmerking willen maken en ik weet dat veel leden het met mij eens zijn. Het heeft niets met u persoonlijk te maken, maar betreft de manier waarop het vragenuur is georganiseerd.</p>
      <p sl="en">Het is elke avond weer hetzelfde: geen enkel Parlementslid weet hoeveel vragen er in behandeling worden genomen, hoeveel aanvullende vragen zullen worden beantwoord, hoeveel tijd de antwoorden in beslag zullen nemen, en of er überhaupt een vragenuur met vragen aan de Commissie of de Raad zal plaatsvinden. Dat is zeer onbevredigend. Ik sprak met barones Ludford. Zij kwam een uur te laat voor een diner omdat zij verwachtte dat haar vraag zou worden behandeld. Ik rekende erop dat mijn vraag aan de orde zou komen en heb een etentje afgezegd. De Parlementsleden zouden toch op zijn minst van tevoren geïnformeerd moeten worden over het aantal vragen dat wordt behandeld, zodat zij hun programma daarop kunnen afstemmen.</p>
      <p sl="en">Ik weet dat ik een schriftelijk antwoord krijg, maar als wij een schriftelijk antwoord zouden willen, hadden we ook heel comfortabel vanuit huis een e-mail kunnen sturen, waarna we een antwoord op onze e-mail zouden ontvangen.</p>
      <p sl="en">Dit wilde ik graag even kwijt. Ik ben van mening dat hiernaar gekeken moet worden. Mevrouw de Voorzitter, het heeft niets met u te maken, u hebt de zaken goed in de hand. Het is geen gebrek aan eerbied voor u.</p>
    </intervention>
    <intervention id="2-635-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Mijnheer Kelly, dank u voor uw opmerking. Als een van de ondervoorzitters die verantwoordelijk is voor het vragenuur moet ik zeggen dat het mij verontrust dat wij als instelling niet, samen met de Commissie, in actie zijn gekomen om dat wat we in ons Interinstitutioneel Akkoord zijn overeengekomen ten uitvoer te leggen, namelijk de verbetering van het vragenuur. Ik ben blij dat commissaris Šefčovič hier vanavond is en met eigen ogen kan zien tegen welke problemen we aanlopen. Ik hoop dan ook dat we met frisse moed moeten toewerken naar de situatie die we voor ogen hadden toen we onderhandelden over het Interinstitutioneel Akkoord.</p>
      <a text="(De vergadering wordt om 20.50 onderbroken en om 21.00 hervat)"/>
    </intervention>
  </section>
  <section id="creitem31" title="18. Situatie in Albanië (debat)">
    <intervention id="2-638-000" speaker_id="39726" name="László TŐKÉS" is_mep="True" mode="spoken" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="nl">Aan de orde is de verklaring van de Commissie over de situatie in Albanië.</p>
    </intervention>
    <intervention id="2-639-000" speaker_id="photo_generic" name="Stefan Füle" is_mep="True" mode="spoken">
      <p sl="en">lid van de Commissie. – Mijnheer de Voorzitter, hartelijk dank voor de uitnodiging om hier vanavond over Albanië te spreken. Hoewel Albanië zich op het Europese vasteland bevindt, was het land gedurende het grootste deel van de twintigste eeuw geïsoleerd. Albanië is nu echter open en toegankelijk. Het is een land geworden dat toe wil treden tot de EU.</p>
      <p sl="en">Op dit moment verkeert Albanië in een politieke crisis. De ontwikkelingen in Tirana op vrijdag 21 januari 2011 waren tragisch. De steeds bitterder wordende politieke impasse heeft tot de onnodige dood van vier mensen geleid. De toon in Tirana moet veranderen. De gevaarlijke neerwaartse spiraal moet tot staan worden gebracht. De politieke crisis moet worden opgelost. Dat is de gedeelde verantwoordelijkheid van de politieke leiders in Albanië.</p>
      <p sl="en">Dat is wat de burgers van Albanië verwachten, en ze hebben gelijk. Democratisch gekozen vertegenwoordigers moeten als zodanig handelen: hun mensen vertegenwoordigen en een democratisch compromis zoeken.</p>
      <p sl="en">De oplossing van de crisis ligt weliswaar in binnenlandse handen, maar als buitenstaanders moeten wij er alles aan doen om een dergelijke oplossing te faciliteren. Miroslav Lajčák, directeur van de Dienst voor extern optreden bezocht Tirana twee keer om de president, de premier en de leider van de oppositie te ontmoeten, en ik ben blij dat hij hier vandaag ook is.</p>
      <p sl="en">Zijn boodschap namens de hoge vertegenwoordiger van de Unie voor buitenlandse zaken en veiligheidsbeleid/vicevoorzitter van de Europese Commissie, Catherine Ashton en mijzelf was duidelijk: ten eerste moet het geweld worden beëindigd en moet er fatsoenlijk onderzoek worden gedaan naar de gebeurtenissen van 21 januari. Dit onderzoek moet worden uitgevoerd door de gerechtelijke autoriteiten, zonder politieke inmenging.</p>
      <p sl="en">Ten tweede moeten het verbale geweld en de impliciete en expliciete ondermijning van de overheidsinstellingen een halt worden toegeroepen.</p>
      <p sl="en">Ten derde moet de politieke dialoog weer op gang worden gebracht: erkend moet worden dat er een gedeelde verantwoordelijkheid is om een positievere toekomst voor Albanië te bewerkstelligen. Dat betekent dat men er gezamenlijk voor moet zorgen dat er in de nabije toekomst vrije, eerlijke en transparante verkiezingen kunnen worden gehouden.</p>
      <p sl="en">Ten vierde moet worden begonnen met de belangrijke taak om de twaalf prioriteiten uit het advies van de Commissie ten uitvoer te leggen. De regering en de oppositie moeten dit samen doen.</p>
      <p sl="en">De reacties van de politieke leiders en het publiek op het bezoek van Miroslav Lajčák waren bemoedigend en positief. Er is sprake van een zeker momentum dat kan en moet worden gebruikt om de crisis in een kans om te buigen.</p>
      <p sl="en">De twee Albanese leiders waren blij met de aandacht die zij kregen, maar zaten vast in hun eigen binnenlandse impasse, en alle welwillendheid en hulp van de Europese Unie is niet in staat de dialoog tussen de leiders te vervangen.</p>
      <p sl="en">We kunnen helpen de kloof te overbruggen door ons actief betrokken te tonen. Dat helpt echter allemaal niets als beide partijen geen oprechte bereidheid tonen om de Europese toekomst van Albanië boven partijpolitiek en persoonlijk wantrouwen te stellen.</p>
      <p sl="en">De tijd om de rozijnen eruit te pikken is voorbij. Albanië moet voldoen aan de criteria van Kopenhagen, en daar vallen ook een interactieve politieke dialoog en een goed functionerend parlement onder; anders houdt het op.</p>
      <p sl="en">Er ligt voor Albanië het volgende op tafel: het uitzicht op toetreding tot de EU conform de conclusies van de Raad en op basis van de criteria van Kopenhagen, en de duidelijke vaststelling in het advies van de Commissie van 2010 van de twaalf prioriteiten die Albanië ten uitvoer moet leggen om de toetredingsonderhandelingen met de Europese Unie te kunnen beginnen. Deze twaalf prioriteiten betreffen onder andere een beter functioneren van de democratische instellingen en de politieke dialoog, rechtsstaat en hervorming van het gerechtelijk apparaat, bestrijding van georganiseerde misdaad en bescherming van de mensenrechten.</p>
      <p sl="en">Deze twaalf prioriteiten en de criteria van Kopenhagen zijn niet zomaar een oefening voor politici. Nee, ze brengen duidelijke, meetbare voordelen voor burgers met zich mee. Albanese politici moeten dringend prioriteit gaan geven aan de belangen van de Albanese burgers.</p>
      <p sl="en">Laten we deze prioriteiten in een Europees kader gieten om de huidige politieke uitdagingen in Albanië het hoofd te bieden. In deze context heb ik premier Berisha een week voor de demonstraties in januari een brief gestuurd waarin ik een stappenplan uiteenzette op basis van deze twaalf prioriteiten met als doel Albanië te helpen om uit de huidige impasse te komen. We waren allemaal getuige van de tragische gebeurtenissen die vervolgens plaatsvonden.</p>
      <p sl="en">Het is nog niet te laat. Als we onherroepelijke signalen krijgen dat er wederzijdse bereidheid is om dit Europese kader te gebruiken om de politieke impasse en de crisis geleidelijk aan te doorbreken, dan zullen we daar positief tegenover staan.</p>
      <p sl="en">Het Europees Parlement vervult daarbij eveneens een belangrijke rol. U als politici kunt een duidelijke boodschap aan andere politici afgeven. Een duidelijke, gezamenlijke boodschap uit deze vergadering en de hele Europese Unie waarin de bereidheid wordt geuit zich voor deze zaak in te zetten, zou iedereen in Albanië aan het denken zetten over de weg die nu het best kan worden ingeslagen.</p>
      <p sl="en">Laat mij deze gelegenheid aangrijpen om de premier van Albanië, de heer Berisha, op te roepen een echt inclusief politiek klimaat in Albanië te scheppen. Andere politieke krachten en het maatschappelijk middenveld zouden baat hebben bij politieke integratie.</p>
      <p sl="en">Laat mij eveneens een oproep doen aan de leider van de Socialistische Partij, de heer Rama, en hem vragen ervoor te zorgen dat zijn partij een echte constructieve oppositie vormt, een oppositie die geniet van de voordelen, maar ook van de verantwoordelijkheden van het inclusieve politieke klimaat dat we zo graag in Albanië zouden zien.</p>
    </intervention>
    <intervention id="2-640-000" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">namens de PPE-Fractie . – Mijnheer de Voorzitter, commissaris, beste collega’s, allereerst hartelijk dank voor uw duidelijke woorden. Ik geloof dat de ontvanger ze heeft geregistreerd. Ik vind dat de ontwikkeling van democratie en rechtsstaat een absoluut noodzakelijke voorwaarde is voor het begin van een toetredingsproces van Albanië tot de EU. Tot een dergelijke ontwikkeling behoren de werking en de rol van democratische instellingen. Het parlement is de plek waar het democratisch debat plaats dient te vinden. Hiervoor is men door de burgers afgevaardigd naar het parlement. Men kan dit forum niet door de straat vervangen en al helemaal niet op de manier zoals de heer Rama dit op 21 januari heeft getracht.</p>
      <p sl="de">Ik roep de Socialistische Partij op tot volledige medewerking in het parlement, om hier voor politieke veranderingen te zorgen Het is tijd om op te houden steeds maar weer de verkiezingsuitslag in twijfel te trekken. Neem uw verantwoordelijkheid als oppositie in het parlement. Maak gebruik van de mogelijkheid om concrete voorstellen voor de toekomst te doen, ook in de parlementaire commissie van onderzoek. Er zijn ook nog de aanbevelingen van de Organisatie voor Veiligheid en Samenwerking in Europa (OVSE) en het Bureau van de democratische instellingen en de mensenrechten (ODIHR) ter verbetering van het juridische en institutionele kader voor de verkiezingen. Hierbij is ook de medewerking van de socialisten belangrijk. Naar ik heb vernomen, heeft de heer Rama hier in Straatsburg op 8 mei de toezegging gedaan om aan de gemeenteraadsverkiezingen deel te nemen. Ik juich dit toe. Ik hoop dat deze toezegging zonder voorwaarden en achterdeurtjes is gedaan. Kennelijk luistert de heer Rama naar het goede advies dat hij van zijn socialistische kameraden, maar ook in gesprekken met andere fracties hier heeft gekregen.</p>
      <p sl="de">Ik kan u verzekeren dat ook veel mensen uit onze fractie in Albanië actief zijn en zich wat dat betreft in de gehele door de commissaris genoemde aanpak kunnen vinden. Op deze manier hebben we hier gezamenlijk een bijdrage geleverd, opdat Albanië een goede toekomst tegemoet kan zien.</p>
    </intervention>
    <intervention id="2-641-000" speaker_id="33990" name="Adrian SEVERIN" is_mep="True" mode="spoken" nationality="Romania" birth_date="28-03-1954" birth_place="Bucureşti" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="en">namens de S&amp;D-Fractie. – Mijnheer de Voorzitter, de huidige politieke situatie in Albanië kan zeker als een impasse worden aangeduid. Deze crisis, die soms even in kalmer vaarwater verkeert en dan weer oplaait, lijkt geen einde te kennen.</p>
      <p sl="en">Afgelopen jaar nam dit Parlement een resolutie aan waarin alle binnenlandse politieke spelers werden opgeroepen een politieke oplossing voor de crisis te vinden en tot een minimale nationale overeenstemming te komen. Deze resolutie werd door de politieke partijen en met name door de regering volledig genegeerd. Op dezelfde manier werden ook de aanbevelingen van de Commissie en de Raad vooralsnog terzijde geschoven.</p>
      <p sl="en">Het is ontoelaatbaar dat het recht om zich te verenigen en te protesteren in een door corruptie geplaagd land als een staatsgreep wordt aangemerkt.</p>
      <p sl="en">Het is ontoelaatbaar dat de geloofwaardigheid van de overheidsinstellingen, de president, het openbaar ministerie, enzovoort, wordt ondermijnd door uitspraken van de premier.</p>
      <p sl="en">Het is ontoelaatbaar dat mensen die burgerdemonstranten neerschieten tot helden van de natie worden uitgeroepen en amnestie beloofd krijgen.</p>
      <p sl="en">Er zullen op korte termijn nieuwe lokale verkiezingen plaatsvinden. In de huidige omstandigheden zal dit een politieke test zijn voor alle politieke spelers. We vragen commissaris Füle en directeur Lajčák er zorg voor te dragen dat er internationale bijstand bij en internationaal toezicht op deze verkiezingen worden geregeld, zodat het vrije en eerlijke verkiezingen worden, of dat de mate van vrijheid en eerlijkheid in ieder geval kan worden beoordeeld.</p>
      <p sl="en">Wij steunen de aanpak van de Commissie en die van commissaris Füle in het bijzonder. Wij steunen het optreden van de heer Lajčák. We moeten alle politieke partijen vragen deze crisis een halt toe te roepen, want het alternatief is de isolatie van Albanië en het risico dat de toetreding tot de Europese Unie wordt afgeblazen.</p>
    </intervention>
    <intervention id="2-642-000" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">namens de ALDE-Fractie. – Mijnheer de Voorzitter, ik heb wat Albanië betreft vandaag een zeer interessante dag gehad. Ik heb gesproken met de vertegenwoordigers van de twee grootse politieke partijen daar. Ik heb beiden gevraagd ideeën te opperen over hoe het land vooruit kan worden gebracht en hoe de politieke impasse kan worden doorbroken, zodat de problemen die alle burgers aangaan, aangepakt kunnen worden. Het gaat daarbij om de bestrijding van de georganiseerde misdaad, de beëindiging van corruptie, het creëren van werkgelegenheid en kansen voor de jonge generatie.</p>
      <p sl="en">Geen van beide was in staat om een antwoord te geven. Het naar elkaar met de vinger wijzen leek belangrijker. Ik kreeg de indruk dat de politieke elite in Albanië meer met zichzelf bezig is dan met de bevolking van Albanië. Ik hoef u niet te vertellen hoe moeilijk het voor ons is om onze kiezers ervan te overtuigen zich achter ons te scharen als we ons hardmaken voor uitbreiding van de EU. Ondanks alle verzet zou de Fractie Alliantie van Liberalen en Democraten voor Europa graag zien dat de Westelijke Balkan onderdeel ging uitmaken van de Europese Unie.</p>
      <p sl="en">We zijn van mening dat de EU een waardengemeenschap is. De EU heeft een verleden vol verdeeldheid achter zich gelaten en voor een verenigde toekomst gekozen. We moeten de Albanese autoriteiten oproepen hetzelfde te doen en zich niet te laten verstikken door de schaduwen uit het verleden, maar het licht van de toekomst in te stappen. Ze mogen niet vergeten dat het eerst en vooral hun verantwoordelijkheid is te zorgen voor het welzijn van de burgers en ze mogen deze burgers hun Europese toekomst niet ontzeggen. Het is namelijk glashelder dat de politieke crisis iedere vooruitgang blokkeert.</p>
      <p sl="en">Er zullen in mei nieuwe verkiezingen plaatsvinden, en de voorbereidingen zijn in volle gang. Deze verkiezingen zouden door alle politieke partijen gesteund moeten worden. Ik sta positief tegenover het idee dat de EU een actieve rol moet spelen bij het waarborgen van vrije en eerlijke verkiezingen. Maar democratie is een lang proces en houdt veel meer in dan enkel ‘one man, one vote ’. Er zijn democratische instellingen en een rechtsstaat voor nodig en de kracht ervan wordt bepaald door het respect dat minderheden krijgen. Democratie is zeker geen kwestie van ‘the winner takes it all ’.</p>
      <p sl="en">Toetreding tot de EU is een lange weg waar hard werken en een gezamenlijke betrokkenheid voor nodig is. De hervormingen die Albanië heeft gerealiseerd zijn het best gediend bij samenwerking en een voortdurende betrokkenheid bij het EU-toetredingsproces.</p>
    </intervention>
    <intervention id="2-643-000" speaker_id="96726" name="Marije CORNELISSEN" is_mep="True" mode="spoken" nationality="Netherlands" birth_date="09-03-1974" birth_place="Leeuwarderadeel" p_group="Group of the Greens/European Free Alliance - Vice" m_state="NL">
      <p sl="nl">namens de Verts/ALE-Fractie . – De crisis in Albanië is niet iets nieuws. De crisis is niet begonnen in januari met het geweld tegen demonstranten, en de crisis is ook niet begonnen in 2009, toen de Socialistische Partij het parlement boycotte na verkiezingen en de hongerstaking begon.</p>
      <p sl="nl">De crisis is een crisis van politieke cultuur. Een boycot, een hongerstaking, demonstraties, dat zijn normale instrumenten in de Albanese politiek. Corruptie, beïnvloeding van media en politieke benoemingen zijn dat ook. En dat staat allemaal heel erg ver af van de politiek die wij zouden wensen voor een land dat op weg is naar toetreding.</p>
      <p sl="nl">Ik wens de burgers van Albanië zo graag een verantwoordelijke regering en verantwoordelijk parlement, met politici die het welvaren van hun burgers boven hun eigen eer en belang stellen. Beide kanten moeten in beweging komen om het zover te krijgen. De regering heeft een bijzondere verantwoordelijkheid. Een regering heeft het geweldsmonopolie en een regering heeft een extra verantwoordelijkheid om boven partijen te staan, om te doen wat goed is voor het volk.</p>
      <p sl="nl">Van deze regering mag verwacht worden dat zij alles doet om te voorkomen dat er weer kan gebeuren wat in januari gebeurde. Dat zij alle medewerking verleent voor een onafhankelijk onderzoek naar wat er in januari gebeurde. Dat zij de corruptie ook in eigen gelederen keihard aanpakt en dat zij ruimte biedt voor parlementair debat. De oppositie heeft ook een verantwoordelijkheid. Ook zij moet alles doen om een herhaling van het geweld in januari te voorkomen, door alle medewerking te verlenen aan goede en eerlijke verkiezingen in mei, door deel te nemen aan een parlementair debat, het liefst ook eens een keertje over de inhoud, zoals de torenhoge werkloosheid in Albanië.</p>
      <p sl="nl">Maar hoe krijg je beide partijen zo ver? Ik had alle hoop toen commissaris Füle in november de bal bij Albanië legde en zei: geen volgende stap voordat jullie eruit zijn. En dan kan de kandidaatsstatus verleend worden. Maar helaas, dat bracht geen verandering. Ik heb nu weer hoop dat mijnheer Lajčák zal slagen waar anderen gefaald hebben om beide partijen om de tafel te krijgen en een doorbraak te bewerkstelligen. Ik heb wel hoop, maar niet zo heel veel vertrouwen dat dit lukt zonder een stok achter de deur.</p>
      <p sl="nl">Wat mij betreft stellen wij een sanctie in het vooruitzicht. Het moet helder zijn dat het mislukken van deze onderhandelingspoging niet zonder gevolgen kan zijn. En een sanctie moet de politieke leiders raken en zeker niet de burgers. Dus wij moeten zeker niet tornen aan het visumvrij reizen, zoals ik in de wandelgangen wel heb gehoord. Daarmee zouden wij echt de burgers kwetsen. Ik zou heel graag van de commissaris een verzekering willen dat visumliberalisatie niet misbruikt zal worden in dit politieke proces.</p>
      <p sl="nl">Waar wij wel bijvoorbeeld over zouden kunnen gaan denken is om de zeggenschap van Albanië over de IPA-gelden weg te nemen en weer in EU-handen te leggen. Dan kunnen alle belangrijke investeringen doorgaan in het land, maar wordt de regering min of meer onder curatele gesteld. Dat lijkt mij een sanctie die niet de burgers treft, maar wel de politiek. En ik hoop vooral dat dit alles helemaal onnodig is, omdat beide kanten compromisbereid zijn en mijnheer Lajčák goed zal slagen in het belang van het Albanese volk.</p>
    </intervention>
    <intervention id="2-644-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mijnheer de Voorzitter, als Albanië vorderingen wil maken in de richting van zijn uiteindelijke doel om tot de EU toe te treden, dan moeten de politieke leiders zich constructiever, democratischer en volwassener opstellen. Het geweld van de afgelopen maand heeft ons weer herinnerd aan de inherente instabiliteit van de Albanese politiek.</p>
      <p sl="en">Ik vraag me ook af of de Raad en de Commissie overwogen hebben om hun besluit van vorig jaar om Albanezen zonder visum naar de EU te laten reizen in het licht van het bloedbad terug te draaien, omdat dat natuurlijk tot meer economische emigratie naar de Schengenlanden leidt wanneer de rechtstreekse buitenlandse investeringen opdrogen.</p>
      <p sl="en">Een dergelijke maatregel onderstreept in elk geval het feit dat Albanië nog lang niet aan de verwachtingen van de EU voldoet. Georganiseerde misdaad en corruptie bloeien nog altijd weelderig en het gerechtelijk apparaat wordt nog te vaak door politici gemanipuleerd. Premier Berisha heeft zich zelfs bemoeid met de arrestatie, op bevel van de procureur-generaal, van leden van de Nationale Garde die op demonstranten hadden geschoten, onder het mom dat er een staatsgreep op handen was. De democratische instellingen staan zwak en van persvrijheid is nauwelijks sprake.</p>
      <p sl="en">Het besluit van de Socialistische Partij van Edi Rama om het parlement op grond van vermeende verkiezingsfraude te boycotten heeft de instabiliteit in Albanië nog verergerd. Albanië kan in de huidige politiek instabiele situatie onmogelijk zelfs maar een begin maken met de hervormingen die nodig zijn om het vertrouwen van de EU terug te winnen. Die instabiliteit kan nu bovendien leiden tot een heroverweging door de NAVO van haar uitbreidingsbeleid, aangezien Albanië nog geen twee jaar geleden tot het bondgenootschap is toegetreden. De NAVO-bazen moeten zich nu beraden op de vraag of Albanië niet te snel lidmaatschap werd verleend.</p>
      <p sl="en">Ik maak me niet alleen zorgen om de politieke instabiliteit in Albanië en de gevolgen daarvan voor het streven van dat land naar toetreding tot de EU, maar ik ben ook sceptisch over de strategische prioriteiten van Albanië. Albanië is een volwaardig lid van de Organisatie van de Islamitische Conferentie, een steeds machtigere en invloedrijkere lobby binnen de VN die de belangen van haar leden behartigt en als één blok over kwesties inzake mensenrechten en buitenlandbeleid stemt. Albanië en Turkije zijn beide lid van de OIC en hebben beide de Verklaring over de rechten van de mens van Cairo ondertekend, waarin de sharia wordt genoemd als de basis voor de mensenrechten in moslimlanden.</p>
      <p sl="en">Albanië moet nu net als Turkije kiezen of het de Westerse waarden omarmt of dat het die van de sharia – die het Europees Hof voor de Rechten van de Mens hier in Straatsburg onverenigbaar met de Europese waarden heeft verklaard – zwaarder laat wegen, hoewel ik in alle eerlijkheid moet zeggen dat Albanië tot dusver uitsluitend in naam lid van de OIC is. Albanië is in de praktijk immers een seculair land. De Albanese leiders lijken hun land bij de OIC te hebben aangesloten om geld uit het Midden-Oosten aan te trekken en niet op grond van sterke religieuze overtuigingen. Maar dat kan in de toekomst natuurlijk allemaal nog veranderen.</p>
    </intervention>
    <intervention id="2-645-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">namens de GUE/NGL-Fractie. – Mijnheer de Voorzitter, mijnheer de commissaris, ik had gehoopt dat anderhalf jaar na de laatste parlementaire verkiezingen in Albanië de politieke impasse doorbroken en opgelost zou zijn. Ik had gehoopt dat na de resolutie van het Europees Parlement en de daarin opgenomen aanbevelingen rekening zou worden gehouden met hetgeen wij zeggen. Ik was er zeker van dat het verlangen naar toetreding tot de Europese Unie – want dat is wat de Albanezen willen – een sterke stimulans zou zijn om een oplossing te vinden voor niet alleen het politieke probleem maar ook de economische en sociale problemen en de problemen met de democratie. Helaas blijft de impasse voortduren. Het is niet aan ons om te beoordelen wie de grootste verantwoordelijkheid daarvoor draagt. Dat is een taak voor het Albanese volk.</p>
      <p sl="el">Helaas is de situatie echter nog verder verslechterd. Voor de zoveelste keer wil ik zeggen hoezeer ik de slachtoffers van de manifestatie van 21 januari betreur. Wij zijn tegen een escalatie van het geweld. Wij vragen dat een eind wordt gemaakt aan de repressie, dat de mensen- en democratische rechten worden geëerbiedigd en dat de verantwoordelijken worden gestraft.</p>
      <p sl="el">Ik kan echter niet verhelen dat ik ongerust ben over de op til zijnde gemeenteraadsverkiezingen van mei. Wij moeten alles in het werk stellen om ervoor te zorgen dat alle garanties worden geboden voor een normaal verkiezingsproces. Wij moeten druk uitoefenen opdat alle politieke krachten aan deze verkiezingen deelnemen, en het is absoluut cruciaal dat deze verkiezingen plaatsvinden overeenkomstig de internationale regels inzake eerlijke en democratische verkiezingen.</p>
      <p sl="el">Mijns inziens moet onze hulp, de hulp van het Europees Parlement en de Europese Unie algemeen – en wat dat betreft ben ik het eens met het standpunt van de heer Füle – van aanvullende, ondersteunende aard zijn en mag deze vanzelfsprekend niet gekleurd zijn door partijoverwegingen of politieke vriendschappen (als u mij deze uitdrukking vergeeft). Wij kunnen de Albanese maatschappij geen oplossing bieden: wij kunnen het Albanese probleem niet oplossen. Dat is een taak van het Albanese volk zelf, van de Albanese politieke krachten. Ik ben het niet eens de stemmen die opgaan en dreigen met maatregelen, als de meeste van de maatregelen die wij horen noemen, gericht zijn tegen de Albanese burgers. Ik geloof niet dat wij op die manier spijkers met koppen zullen slaan.</p>
      <p sl="el">Volgens mij moeten wij via de instellingen van de Europese Unie, binnen het kader van de betrekkingen met dat land, met een land dat in de wachtkamer van de Europese Unie zit, zoveel mogelijk druk uitoefenen en onderstrepen dat al deze dingen helaas het vooruitzicht op toetreding vertragen. Wij moeten erop wijzen dat de impasse pas doorbroken wordt als de politieke leiders een verantwoorde houding aannemen, als ze een politieke dialoog voeren en niet als zij, zoals werd gezegd, praktijken toepassen en zich gedragen volgens het patroon: de winnaar gaat met alles strijken.</p>
      <p sl="el">Ik denk dat als de politieke leiders van Albanië blijven vasthouden aan deze praktijk en aan deze logica, de impasse en de crisis nog dieper zullen worden en dit land niet in staat zal zijn de ernstige problemen aan te pakken. Naast een politiek probleem zijn er namelijk ook andere problemen aan het opduiken of zijn reeds opgedoken wegens de economische crisis in de buurlanden Italië en Griekenland. De geldovermakingen uit deze landen hielpen de economische situatie van Albanië tot op zekere hoogte. Opheffing van de politieke impasse, politieke verantwoordelijkheid en politieke dialoog: ziehier de leidraad voor de politieke leiders bij het zoeken naar een snelle oplossing van het probleem in Albanië.</p>
    </intervention>
    <intervention id="2-646-000" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">namens de EFD-Fractie . – Als journalist heb ik in de jaren '90 Albanië diverse keren bezocht. Telkens weer raakte ik onder de indruk van talentrijke jongeren. Een land met zo'n jeugd moet toch toekomst hebben. En vorig jaar zomer schepte ik opnieuw moed voor het Europees perspectief van Albanië tijdens een summer school in het zuidelijke Vlore.</p>
      <p sl="nl">Vanmorgen mailde ik met twee Albanese academici over dit debat van vanavond. Beiden dertigers, blijvers: zij kunnen buiten het land veel meer verdienen, maar zij blijven. Dienstbaar aan eigen volk en kerk. Maar wat te doen aan de politieke impasse in hun vaderland? Hun beider boodschap is duidelijk, het is een noodkreet: "Europa, laat onze politieke leiders niet aan zichzelf over. Want in dat geval vernietigen zij de toekomst van onze natie. Europa, dwing beide partijen, socialisten en democraten, tot onderhandelingen, tot een oplossing."</p>
      <p sl="nl">Mijnheer de commissaris, ik geef het eerlijk toe. Dat is gemakkelijker gezegd dan gedaan. Maar het was een noodkreet. Toch vertrouw ik erop dat u de hoop die tal van welwillende Albanese burgers in Europa stellen, in u als bevoegd commissaris, naar vermogen zult willen vervullen. En ik wens u daar ook erg veel sterkte en succes bij.</p>
      <p sl="nl">Tot slot nog een ander, niet minder belangrijk Albanees punt. Een zegsman in Tirana maakte mij opmerkzaam op het gevaar dat dit voorjaar een grote groep Albanese meisjes, respectievelijk vrouwen naar West-Europa zal reizen om in illegale prostitutiecircuits terecht te komen. Deelt u deze vrees, mijnheer de commissaris, en over welke middelen beschikt de Europese Unie preventief om op te treden tegen vrouwenhandel en loverboy praktijken in Albanië?</p>
    </intervention>
    <intervention id="2-647-000" speaker_id="102887" name="Béla KOVÁCS" is_mep="True" mode="spoken" nationality="Hungary" birth_date="25-02-1960" birth_place="Budapest" p_group="Non" m_state="HU">
      <p sl="hu">In Albanië is sinds de parlementsverkiezingen van 2009 het politieke leven in een impasse gekomen. Het parlement kan zijn controlerende macht over de regering niet uitoefenen en de parlementaire instellingen functioneren helaas niet effectief. Het feit dat de socialisten de regering beschuldigen van verkiezingsfraude en corruptie en eisen dat de regering aftreedt en de verkiezingen van 2013 vervroegd worden, en het feit dat minister-president Berisha niet bereid is af te treden en de oppositie ervan beschuldigt met geweld aan de macht te willen komen, geeft aan dat de onderhandelingen met de Europese Unie heel snel op een fiasco zullen uitlopen.</p>
      <p sl="hu">De Europese Unie vindt het cruciaal dat kandidaat-lidstaten zich meer inspannen in de strijd tegen corruptie en georganiseerde misdaad. Dit is niet alleen belangrijk voor de Europese Unie, maar is ook van nut voor de samenleving van het land in kwestie, om nog maar te zwijgen over het feit dat het ontstane beeld van de kandidaat-lidstaten zo ook aanzienlijk kan verbeteren. Juist daarom is het in elk geval nodig dat het democratisch institutioneel bestel wordt hersteld om de ontstane situatie op te lossen.</p>
    </intervention>
    <intervention id="2-648-000" speaker_id="96651" name="Eduard KUKAN" is_mep="True" mode="spoken" nationality="Slovakia" birth_date="26-12-1939" birth_place="Trnovec nad Váhom" p_group="Group of the European People's Party (Christian Democrats)" m_state="SK">
      <p sl="en">Mijnheer de Voorzitter, de politieke crisis in Albanië heeft al veel te lang geduurd. Nee, het is geen impasse of patstelling, maar wel een lang aanslepende politieke crisis. Deze schaadt de reputatie van het land, zijn burgers en hun ambities voor een Europese toekomst.</p>
      <p sl="en">We mogen niet toestaan dat deze politieke crisis en deze spanningen nog langer voortduren. We moeten gemeenschappelijk het signaal afgeven dat we Albanië als kandidaat-lidstaat wensen, maar dat de politieke leiders aan beide kanten de wil moeten tonen om hun politieke problemen op te lossen met volledige eerbiediging van de rechtsstaat en de grondwet, op het fundament van de democratische instellingen.</p>
      <p sl="en">We hebben al veel te lang, zonder tastbare resultaten te boeken, geprobeerd om bij te dragen aan een oplossing voor de situatie. We veroordelen ten sterkste het geweld dat tijdens de demonstraties van 21 januari in de straten van Tirana heeft plaatsgevonden. De gebeurtenissen die het leven van vier mensen hebben gekost moeten naar behoren worden onderzocht.</p>
      <p sl="en">Albanië is in afwachting van de lokale verkiezingen van mei dit jaar. Dat zal een nieuwe test voor de democratie in het land zijn. Nogmaals, dit is het moment waarop de politieke leiders zich moeten inspannen om te waarborgen dat de verkiezingen geen nieuwe spanningen veroorzaken en de crisis verlengen.</p>
      <p sl="en">Tot slot wil ik het belang van de politieke signalen en voorstellen in de toespraak van commissaris Füle bij aanvang van dit debat onderstrepen. Het beste wat het Parlement in deze situatie kan doen, is met zijn hele gewicht achter deze voorstellen gaan staan en zo de Albanese politieke partijen een duidelijke, gezamenlijke boodschap sturen.</p>
    </intervention>
    <intervention id="2-649-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, allereerst wil ik graag commissaris Füle danken voor zijn heldere en duidelijke bewoordingen van vandaag, en voor zijn engagement op de lange termijn. Ik wil ook graag de heer Lajčák danken voor het engagement dat hij de laatste maanden heeft getoond. Hij is eraan gewend om lastige kwesties aan te pakken en ook op te lossen. Ik wens hun beiden veel geluk. Bij dit debat valt een werkelijk gemeenschappelijke geest te bespeuren, een gemeenschappelijke ondersteuning voor de inzet van hen beiden om in Albanië een oplossing te vinden.</p>
      <p sl="de">Ik geef toe dat ik sceptisch was, toen we dit debat op de agenda zetten, omdat voor de ontwikkeling van Albanië niets ergers kan gebeuren dan dat de ene kant van dit Parlement aan de andere kant dezelfde beschuldigingen uit als die welke regering en oppositie in eigen land elkaar al naar het hoofd slingeren. Ik ben zeer verheugd dat we tot nu toe tenminste – en ik hoop dat dit ook zo blijft – een gemeenschappelijk standpunt innemen. Beide kanten, beide politieke groeperingen – de regering en de oppositie – moeten aan de slag gaan om nu de crisis te boven te komen.</p>
      <p sl="de">Ik ben het eens met mijn collega Belder. Ik ben vrij kort na de val van het Hodscha-regime naar Albanië gegaan. Ik was echt onder de indruk van de sfeer ter plaatse, van het enthousiasme van de jongeren. En als ik zie wat er van terecht is gekomen, beter gezegd niet van terecht is gekomen, dan is dat erg teleurstellend. Ik moet zeggen dat de politieke klasse in Albanië niet in staat is om werkelijk aan de wensen en verwachtingen van de mensen te voldoen.</p>
      <p sl="de">Overgebleven zijn natuurlijk wel onze politieke affiniteiten, onze persoonlijke vriendschappen, maar doorslaggevend is dat we beide partijen zeggen dat ze met elkaar om de tafel moeten gaan zitten en er tenminste voor moeten proberen te zorgen dat er transparante en open gemeenteraadsverkiezingen plaatsvinden. We moeten ook beide partijen oproepen om de bereidheid te tonen de door het Bureau van de democratische instellingen en de mensenrechten (ODIHR) aan deze verkiezingen gestelde eisen te vervullen, zowel in de wetgeving als in de praktijk, zodat er werkelijk sprake is van eerlijke en transparante verkiezingen.</p>
      <p sl="de">Het gaat weliswaar om gemeenteraadsverkiezingen maar ik toch van mening dat het Parlement zoveel mogelijk verkiezingswaarnemers dient te sturen, omdat de verkiezingen het uitgangspunt, het begin van een nieuw politiek klimaat in Albanië zouden kunnen zijn. Dit heeft Albanië dringend nodig.</p>
      <p sl="de">Ik ben het met iedereen eens. Wanneer er in Albanië niets verandert dan wordt het land geïsoleerd. We willen echter niet dat Albanië zich isoleert maar dat het de weg naar Europa bewandelt</p>
    </intervention>
    <intervention id="2-650-000" speaker_id="34235" name="Stanimir ILCHEV" is_mep="True" mode="spoken" nationality="Bulgaria" birth_date="31-07-1953" birth_place="Burgas" p_group="Group of the Alliance of Liberals and Democrats for Europe" m_state="BG">
      <p sl="bg">Mijnheer de Voorzitter, om te beginnen zou ik graag willen zeggen dat de Albanese samenleving en de Albanese bevolking een geval apart zijn, maar begrijpt u mij alstublieft niet verkeerd. Hun geschiedenis verschilt van de onze en hun culturele tradities verschillen van onze tradities, en een paar van deze verschillen leven nog altijd voort in het nationale karakter, in de wijze waarop het zich tot op de dag van vandaag heeft ontwikkeld, en dit is van invloed op de wijze waarop de Albanezen politieke processen waarnemen en ontwikkelen.</p>
      <p sl="bg">Daarom zullen we, wanneer we het probleem in kwestie willen oplossen, ons creatief, flexibel en fantasievol moeten opstellen. Zo ben ik bijvoorbeeld van mening dat we niet alleen contact op moeten nemen met de leiders van de twee belangrijkste politieke partijen, die altijd met elkaar aan het bakkeleien zijn, maar ook met de officieuze leiders van de Albanese samenleving.</p>
      <p sl="bg">Er is hier een aantal rake dingen gezegd over de sharia en de Islamitische Conferentie, maar we mogen niet vergeten dat de Albanezen zich tolerant opstellen tegenover alle drie hoofdreligies in hun land, met inbegrip van de orthodoxe en katholieke kerk. Alle drie gemeentes hebben invloedrijke leiders, evenals ngo’s en jongerenverenigingen. We moeten ook deze leiders aanspreken bij onze pogingen de twee politieke partijen te verzoenen.</p>
    </intervention>
    <intervention id="2-651-000" speaker_id="97017" name="Ulrike LUNACEK" is_mep="True" mode="spoken" nationality="Austria" birth_date="26-05-1957" birth_place="Krems a.d. Donau" p_group="Group of the Greens/European Free Alliance" m_state="AT">
      <p sl="de">Mijnheer de Voorzitter, commissaris Füle, mijnheer Lajčák, dames en heren, ook ik wil mijn dank betuigen aan commissaris Füle en de heer Lajčák voor het werk dat ze hier verrichten en voor hun pogingen om een oplossing te vinden. Ik ben ook verheugd dat het debat vandaag niet is uitgemond in een gekibbel tussen de politieke families die ook in Albanië met elkaar in conflict zijn. Dit zou ik ook uiterst betreurenswaardig voor ons Parlement hebben gevonden en hoop dat het hier niet alsnog op zal uitlopen.</p>
      <p sl="de">De institutionele crisis die Albanië doormaakt is werkelijk een crisis van de politieke cultuur. Het heeft met verbaal geweld van doen, die dan in geweld op straat is uitgemond, waarbij vier mensen het leven hebben gelaten. Ik ben het ook met degenen eens die zeggen dat dit moet worden onderzocht en dat moet worden opgehelderd wie ervoor verantwoordelijk is. Maar wanneer aanvankelijk verbaal geweld omslaat in geweld op straat, is dit iets waardoor de weg van Albanië naar de Europese Unie gevaar kan lopen.</p>
      <p sl="de">Zoals commissaris Füle al heeft verklaard gaat het erom dat de politieke opponenten in Albanië duidelijk moeten begrijpen dat zij de opdracht hebben in het belang van de Albanese bevolking te handelen. En de weg naar de Europese Unie houdt in dat een oplossing voor deze politieke crisis moet worden gevonden, dat men om de tafel gaat zitten en ophoudt elkaar telkens weer de schuld toe te schrijven zonder in te zien dat men zelf ook een steentje kan bijdragen aan de verandering van de situatie. Dit is noodzakelijk. Dit permanente „wie is er begonnen“, „wie heeft het gedaan“ zijn zaken die in een Europees land eigenlijk niets te zoeken hebben. Ik hoop dat de tegenspelers hieruit ook lering trekken en zeggen dat dit zo niet meer kan.</p>
      <p sl="de">Wanneer de heer Rama en zijn partij, zoals hij vandaag aan een paar van ons heeft bekendgemaakt, aankondigt dat zij werkelijk aan de gemeenteraadsverkiezingen willen deelnemen en nu ook leden van de verkiezingscommissie willen benoemen, dan juich ik dit toe en hoop dat dit een eerste stap betekent op weg naar gemeenteraadsverkiezingen die ook werkelijk op open en transparante wijze doorgang vinden en waarvan de uitkomst later ook wordt geaccepteerd.</p>
      <p sl="de">De al genoemde liberalisering heeft ook in het Parlement brede ondersteuning gevonden. Mijnheer Füle, ik hoop dat de Commissie niet van plan is de vrijstelling van de visumplicht voor de burgers van Albanië weer in te trekken als mogelijke sanctie tegen beide partijen in het geschil. Ik hoop dat dit niet het geval is. De andere vraag luidt: welke mogelijkheden hebben we om meer druk uit te oefenen, wanneer beide partijen het niet eens worden? Een mogelijkheid is – zoals mijn collega, mevrouw Cornelissen, al heeft gezegd – dat de pretoetredingsmiddelen, de IPA-middelen, niet meer door de regering zelf worden beheerd, maar dat de Commissie deze taak overneemt. De andere mogelijkheid zou zijn om de IPA-middelen te bevriezen. Hieronder zou weer de bevolking te lijden hebben, wat we eigenlijk helemaal niet willen. Wat bent u in dezen van plan, wanneer er geen oplossing komt?</p>
      <p sl="de">Ten slotte: in het rapport-Marty van de Raad van Europa werden de Albanese inlichtingendiensten ervan beschuldigd dat ze hebben deelgenomen respectievelijk ondersteuning hebben verleend aan orgaanhandel. Weet u of de Albanese inlichtingendiensten en de Albanese justitie in deze kwestie tot samenwerking bereid zijn?</p>
    </intervention>
    <intervention id="2-652-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Mijnheer de Voorzitter, sinds de algemene verkiezingen in 2009 heersen er in Albanië politieke spanningen als gevolg van de krappe verkiezingsoverwinning die door de verliezende politieke partijen wordt gezien als verkiezingsfraude.</p>
      <p sl="sk">De Albanese socialisten onder leiding van Edi Rama beschuldigen premier Sali Berisha niet alleen van verkiezingsfraude, maar stellen hem ook verantwoordelijk voor de verregaande corruptie en de verslechterende omstandigheden van de bevolking. Op een protestbijeenkomst die was georganiseerd door de oppositie in de Albanese hoofdstad Tirana verschenen op 21 januari meer dan twintig duizend demonstranten die het aftreden eisten van Sali Berisha en zijn regering. Als gevolg van het politieoptreden met waterkanonnen, traangas en rubberen kogels zijn echter vier mensen om het leven gekomen en meer dan 150 gewond geraakt. De wreedheid van het optreden van de politie en het feit dat Sali Berisha alle leden van de mobiele eenheden die hebben meegewerkt aan het onderdrukken van de demonstratie een buitengewone beloning heeft gegeven van een maandsalaris, toont duidelijk aan dat de Albanese premier de steun van de mobiele eenheden koopt om deze mensen voor zich te winnen en tegen het Albanese volk op te zetten.</p>
      <p sl="sk">In beschaafde, geciviliseerde landen zijn het normaal gesproken de burgers, de kiezers, die over de regering beslissen en niet omgekochte mobiele eenheden of politiekorpsen. Als de heer Berisha dit elementaire beginsel van democratisch bestuur is vergeten hoort hij volgens mij niet thuis in de functie van hoofd van een democratische staat. Dames en heren, ik denk dat niemand van ons wenst dat er in Europa regeringen aan de macht komen die kun macht baseren op verkiezingsfraude en gecorrumpeerde politiemannen en die worden vertegenwoordigd door kleine dictators die de macht niet op een beschaafde manier aan anderen kunnen overgeven. Daarom moeten we in Albanië de democratie krachtiger verdedigen.</p>
    </intervention>
    <intervention id="2-653-000" speaker_id="1191" name="Doris PACK" is_mep="True" mode="spoken" nationality="Germany" birth_date="18-03-1942" birth_place="Schiffweiler/Saar" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, commissaris, mijnheer Lajčák, beste collega’s, de gebeurtenissen die vandaag aan de orde zijn, zijn niet op 21 januari begonnen. Daarom moeten we ons de vraag stellen, en ik stel ook u deze vraag: waarom hebben de Commissie en de andere internationale actoren de brand niet geblust toen de vlam in de pan begon te slaan, namelijk medio 2009? De verkiezingen van 2009 waren tot op heden de beste en ze hadden hun grondslag in een kieswet die – niet te geloven, maar waar – door de socialisten en de democraten, die op het moment met elkaar in de clinch liggen, gezamenlijk en consensueel werd aangenomen. Absoluut nieuw in Albanië, dat iets consensueel plaatsvindt! Ik ben van mening dat dit belangrijk is. Alle toenmalige socialistische voorzitters van de stembureaus, het ODIHR, de verkiezingswaarnemers, wijzelf hebben de verkiezing als correct beoordeeld.</p>
      <p sl="de">De daarop volgende kabinetsformatie was toch ook iets volstrekt nieuws in Albanië. Twee partijen die zich niet konden zien of luchten, gingen een coalitie aan, de democratische partij aan de ene kant en de kleinere sociaaldemocratische partij aan de andere kant. Twee elkaar vijandig gezinde broers sloegen de handen ineen om Albanië naar voren en verder te brengen. Het land is in de NAVO, het heeft nu ook een visumregeling, het is te betreuren dat het nog geen kandidaat-lidstaat is.</p>
      <p sl="de">Maar pas op het moment van de kabinetsformatie heeft de oppositie zich bezonnen dat deze verkiezingen niet volgens de regel waren en heeft geëist de stembussen te openen. Welke regering heeft de bevoegdheid om stembussen te openen? Die van mijn land niet, de uwe ook niet. Daarvoor moet je naar het constitutioneel hof stappen of naar de electorale raad. De protesten zoals die zich hebben voorgedaan, de hongerstaking, de weigering om in het parlement aan belangrijke wetten mee te werken, dat kan gewoonweg niet! Dat moet gezegd worden. En er moet ook gezegd worden waar het op staat. Je kunt niet alles over één kam scheren.</p>
      <p sl="de">Kunt u mij dan alstublieft eens zeggen waar werkelijk de belangrijke en de moeilijke kwesties liggen? Want de verwijten die de laatste tijd en van begin af aan over en weer werden geuit, gingen over het thema opening van de stembussen. Dit is niet mogelijk, omdat de grondwet dit niet toelaat. En waarover wil men eigenlijk onderhandelen, wanneer dit helemaal niet mogelijk is? En nu zitten we met de brokken en hebben we vier mensenlevens te betreuren.</p>
      <p sl="de">Het is goed dat u vandaag hebt gepoogd een road-map – ik overdrijf een beetje – te presenteren. Het zou mijn liefste wens zijn wanneer de heer Lajčák en ook u, commissaris Füle met deze road-map bovenal de weg naar een betere toekomst wijzen voor de mensen in dit land.</p>
    </intervention>
    <intervention id="2-654-000" speaker_id="39711" name="Victor BOŞTINARU" is_mep="True" mode="spoken" nationality="Romania" birth_date="17-05-1952" birth_place="Valea Mare" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="en">Mijnheer de Voorzitter, ik ben blij met de verklaring van de commissaris. Ik wil daarnaast de bijdrage van de heer Lajčák onderstrepen die heeft geprobeerd oplossingen ter overwinning van de dramatische situatie te vinden.</p>
      <p sl="en">De recente demonstraties in Tunesië en Egypte vielen allesbehalve in goede aarde bij de lokale dictators, die uiteindelijk hun land hebben moeten verlaten, maar ze verliepen zonder het brute geweld en de executies die de media in Tirana waarnamen. Premier Berisha beweerde wel dat de demonstraties gewoon een staatsgreep onder leiding van de oppositie waren, maar dan vraag ik mij af of de president van Albanië, de procureur-generaal en het hoofd van de geheime diensten – die alle drie tijdens de regeerperiode van de heer Berisha zijn aangesteld – nu opeens allemaal socialisten geworden zijn. Of mankeert er misschien iets aan mijnheer Berisha zelf?</p>
      <p sl="en">Ik wil hier Thomas Countryman, Deputy Assistant Secretary van het Amerikaanse ministerie van Buitenlandse Zaken, aanhalen, die openlijk de theorie verwierp dat de gebeurtenissen op 24 januari een staatsgreep inhielden. We moeten even vastberaden en doeltreffend als de Verenigde Staten en de NAVO proberen om de twee Albanese partijen te dwingen tot en te assisteren en helpen bij het overeenkomen van een oplossing, maar ik roep tevens al mijn collega’s die de heer Berisha hun onvoorwaardelijke steun geven op om hun eenzijdige aanpak te staken. We moeten beide partijen onder druk zetten, zodat beide kampen eindelijk tot een vergelijk komen.</p>
      <p sl="en">Tot op heden heeft maar één partij enige bereidheid getoond om zowel de resolutie van het Europees Parlement als de eerder door u, commissaris, genoemde twaalf voorstellen uit te voeren. Ik verzoek de Commissie om zich krachtig in te zetten voor een overeenkomst op grond van de resolutie van het Europees Parlement en de twaalf eerder door u genoemde voorwaarden, rekening houdend met het feit dat de integratie van Albanië in Europa zonder volledige instemming van beide partijen wel eens helemaal tot stilstand kan komen.</p>
    </intervention>
    <intervention id="2-655-000" speaker_id="96733" name="Antonio CANCIAN" is_mep="True" mode="spoken" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, ik dank de commissaris voor de routekaart voor Albanië die hij vanavond uiteen heeft gezet. Ik ben het daar volledig mee eens. Ik ben er rotsvast van overtuigd dat dit land een Europees perspectief heeft en derhalve kandidaat voor toetreding moet worden.</p>
      <p sl="it">Het bloedvergieten op 21 januari heeft Tirana enkele jaren teruggegooid. Het leek wel of wij getuige waren van dezelfde taferelen van protest en geweld als in de jaren negentig. Daarom ben ik heel bezorgd over de recente gebeurtenissen en voor de nabije toekomst van het land.</p>
      <p sl="it">Tijdens ons laatste bezoek als delegatie voor Zuidoost-Europa in november 2010, en tijdens het daaraan voorafgaande bezoek als Parlementair Stabilisatie- en Associatiecomité van 3 en 4 mei 2010 heb ik samen met mijn collega´s ter plekke kunnen vaststellen hoe moeilijk de situatie is waarin Albanië verkeert. Wij hebben de werkzaamheden niet kunnen afsluiten met een eindresolutie over een overeenkomst. Zou het kunnen zijn dat wij er niet in geslaagd zijn de echte problemen van het land aan te pakken? Er is geen gewag gemaakt van de werkloosheid, die een waarachtig maatschappelijk gezwel is. Is dit soms niets vergelijken bij de politieke kunstgrepen? Men moet opnieuw blijk geven van verantwoordelijkheidszin, en dat is de oproep die wij luidkeels willen doen.</p>
      <p sl="it">Daarom moeten de meerderheid en de oppositie proberen om tenminste ten aanzien van enkele basisregels tot overeenstemming te komen, opdat hoe dan ook gewaarborgd kan worden dat de volgende verkiezingen zich onderscheiden door het hoogst mogelijke niveau van transparantie en democratie. Binnenkort, op 8 mei, zal burgermeester Edi Rama meedoen aan de gemeenteraadsverkiezingen in Tirana en dan zullen wij de gelegenheid hebben om de politieke situatie en de democratie te toetsen en te meten, want wij zullen natuurlijk ter plekke aanwezig zijn.</p>
      <p sl="it">Ongeacht de vooruitgang die Albanië in deze tijd heeft gemaakt, moet Europa blijven volharden in zijn streven naar dialoog en samenwerking. Ik dank de commissaris voor het werk dat hij heeft verricht en zal blijven verrichten. Onze aanwezigheid in Albanië is namelijk belangrijk.</p>
    </intervention>
    <intervention id="2-656-000" speaker_id="39319" name="Maria Eleni KOPPA" is_mep="True" mode="spoken" nationality="Greece" birth_date="01-03-1963" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mijnheer de Voorzitter, wij slaan de gebeurtenissen in Albanië met grote bezorgdheid gade en veroordelen uitdrukkelijk de tragische incidenten die zich hebben voorgedaan tijdens de betoging tegen corruptie, waarbij tijdens botsingen met de politie slachtoffers vielen.</p>
      <p sl="el">De politieke crisis duurt nog steeds voort en betekent een ernstig gevaar voor de stabiliteit van het land. Iedereen draagt een deel van de verantwoordelijkheid. De gekozen regering moet echter luisteren naar de boodschap van het volk, en deze boodschap toont aan dat het land behoefte heeft aan goed bestuur. De totstandbrenging van een rechtsstaat en de bestrijding van corruptie zouden prioriteiten moeten zijn van de Albanese regering. Het volk heeft het recht om binnen het kader van de wet te betogen als het vindt dat de regering zich met haar het optreden tegen het volk richt.</p>
      <p sl="el">De Europese Unie moet alles in het werk stellen om ervoor te zorgen dat de situatie koelbloedig en verstandig wordt beheerd, en aan dat proces moeten wij allen deelnemen.</p>
      <p sl="el">Daarom verzoek ik mijn collega´s van de Fractie van de Europese Volkspartij (Christendemocraten) de ogen niet te sluiten voor de enorme verantwoordelijkheden van de regering en niet enkel de oppositie de schuld te geven voor de politieke crisis. In de huidige fase is het mijns inziens absoluut noodzakelijk om de politieke dialoog opnieuw op te starten en aan de hand van de in de grondwet en de wetten opgenomen procedures een oplossing te vinden.</p>
    </intervention>
    <intervention id="2-657-000" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">De situatie in Albanië maakt me erg verdrietig, omdat zij me herinnert aan de geschiedenis van mijn eigen land begin jaren 80, nu dertig jaar geleden, toen Malta in een gelijke situatie verkeerde: sterke verdeling, spanningen, politieke rivaliteit, bedreigingen en zelfs geweld. Er hing een verstikkende sfeer, waardoor ik niet trots was op mijn eigen land. Ik denk dat de Albaniërs net als ik toen, verdrietig zijn vanwege de benarde toestand waarin hun land verkeert, en zij zullen ook niet trots zijn op wat er allemaal gebeurt.</p>
      <p sl="mt">Vandaag de dag ben ik erg trots op mijn land, omdat we een stabiel en democratisch stelsel hebben ingevoerd, en bovendien zijn we nu onderdeel van de Europese familie. Het politieke klimaat is ingrijpend veranderd. Ik wil graag dat Albanië zijn doel verwezenlijkt en een stabiel land wordt dat lid is van de Europese familie. Het is echter duidelijk dat dit nooit bereikt wordt als de twee belangrijkste partijen van het land in hun eigenwijsheid volharden. Dat is jammer, maar het is de realiteit.</p>
      <p sl="mt">De Europese Unie doet wat zij kan. De visumvereisten voor Albaniërs zijn bijvoorbeeld opgeheven. Albanië moet echter zelf ook een bijdrage leveren. Alle betrokken partijen, inclusief de regering en de oppositie, dienen een ander beleid door te voeren, een beleid dat een politieke dialoog voorstaat, blijk geeft van volwassenheid en de verantwoordelijkheid neemt voor het Albanese volk. Het doel van dit beleid is niet verdelen, maar verenigen.</p>
      <p sl="mt">Het is niet aan ons om Albanië en de Albaniërs te vertellen wat zij moeten doen. Wij geven hun alleen aan dat Albanië zelf de keuze moet maken of het onderdeel wil worden van de Europese familie.</p>
    </intervention>
    <intervention id="2-658-000" speaker_id="28125" name="Anna IBRISAGIC" is_mep="True" mode="spoken" nationality="Sweden" birth_date="23-05-1967" birth_place="Sanski Most" p_group="Group of the European People's Party (Christian Democrats)" m_state="SE">
      <p sl="sv">Mijnheer de Voorzitter, ook al is de crisis in Albanië al geruime tijd aan de gang, toch is ze pas nu echt geëscaleerd, en deze keer heeft de EU onmiddellijk en op de juiste manier gereageerd. Door het engagement van commissaris Füle en anderen heeft de EU getoond dat Albanië niet alleen staat met zijn problemen. Dit is een groot probleem dat de geloofwaardigheid van het land aantast als een land dat zijn toenadering tot de EU serieus opvat.</p>
      <p sl="sv">Het gaat er niet om wie gelijk heeft en wie niet, maar het gaat erom dat de politieke dialoog opnieuw op het terrein van de politieke instellingen moet worden gevoerd. We mogen niet deze of gene zijde steunen als het om gelijk of ongelijk gaat, en we moeten extreem duidelijk zijn dat de verkiezingen in mei een signaal moeten zijn voor de richting die Albanië zal inslaan: de richting van toenadering tot de EU of van verder isolement.</p>
    </intervention>
    <intervention id="2-659-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Mijnheer de Voorzitter, ik deel de zorgen van de vorige sprekers over de zorgwekkende situatie in Albanië, die zowel op de toekomst van het land zelf als op die van de hele Balkan een negatieve impact kan hebben. Eind vorig jaar was de Europese Unie nog hoopvol dat Albanië, Bosnië en Herzegovina vooruitgang zouden boeken bij het invoeren van belangrijke hervormingen en heeft ze visumliberalisering voor hun burgers ingevoerd. Maar een paar maanden later zijn de politieke onrusten begonnen en zijn er dodelijke slachtoffers gevallen. We kunnen dus wel stellen dat Albanië de vertrouwenstest niet heeft doorstaan.</p>
      <p sl="lt">Dit geweld moet ons doen nadenken over de verdere toekomst van de integratie van de regio. Het beleid van de Europese Unie is immers gericht op regionale stabiliteit en dat is ook een juiste benadering. Daarom moeten alle landen in de regio blijk geven van onderlinge solidariteit. Het zou in hun gemeenschappelijk belang moeten zijn om meer regionale integratie en politieke stabiliteit te handhaven en te bevorderen.</p>
    </intervention>
    <intervention id="2-660-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">De gespannen situatie eind januari in Albanië toont aan hoe belangrijk het is dat het politieke discours binnen bepaalde grenzen blijft. Het op de spits drijven van de meningsverschillen tussen regering en oppositie heeft geleid tot verlies aan mensenlevens. Ik benadruk dat dergelijke conflicten in een democratische staat binnen het parlement moeten blijven. De plaats daarvoor is niet de straat. De aanvallen op het regeringsgebouw door georganiseerde oppositiegroepen om de macht te grijpen is een ernstige zaak. Het complot van de autoriteiten om de schuldigen te verbergen is onacceptabel. Daarom roep ik de leiders van de Albanese oppositie op om terug te keren naar het parlementaire debat. De verkiezingen van 2009 zijn correct verlopen en de politieke partijen hebben de plicht om de wil van het volk te respecteren. Het beschadigen van staatsinstellingen is geen manier om blijk te geven van iemands overtuigingen of onvrede.</p>
    </intervention>
    <intervention id="2-661-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mijnheer de Voorzitter, ik wilde de volgende opmerking maken. Wat indruk maakt is het feit dat de groeicijfers in Albanië gestaag omhoog gaan. Ik herinner eraan dat midden in een tijd van mondiale economische instabiliteit Albanië in 2010 meer dan 2 procent is gegroeid en voor 2011 een groei is voorzien van 3 procent. Desalniettemin lopen de sociale spanningen op, in plaats van dat ze afnemen.</p>
      <p sl="el">Het behoeft dan ook geen betoog, mijnheer de commissaris, dat de Albanese burgers ondanks de economische groei niet het gevoel hebben dat er welvaart is. Integendeel, hun teleurstelling neemt alsmaar toe en met die teleurstelling groeit de vrees dat er een nieuwe migratiegolf naar buurlanden op gang zal komen. Dat hebben wij in Griekenland in de jaren negentig zelf kunnen ondervinden.</p>
      <p sl="el">Op dit moeilijke moment is het daarom de plicht van Europa om niet alleen politieke aanbevelingen te doen maar Albanië ook concrete hulp te bieden door praktijken over te hevelen en voorbeelden te geven, en aldus ervoor te zorgen dat de groei ten goede komt van alle maatschappelijke groepen.</p>
    </intervention>
    <intervention id="2-662-000" speaker_id="28135" name="György SCHÖPFLIN" is_mep="True" mode="spoken" nationality="Hungary" birth_date="24-11-1939" birth_place="Budapest" p_group="Group of the European People's Party (Christian Democrats)" m_state="HU">
      <p sl="en">De situatie waarin Albanië zich bevindt, kan het beste als een koude burgeroorlog omschreven worden. De politieke partijen liggen met elkaar in de clinch en sleuren het land mee in een neerwaartse spiraal. Dat komt omdat zowel links als rechts van mening is dat een politieke partij, net zoals de communistische partij vroeger, in zijn eentje moet regeren.</p>
      <p sl="en">Wanneer er eenmaal van een dergelijke polarisatie sprake is, is het heel lastig om de situatie nog om te vormen tot iets wat op een democratie lijkt, omdat alleenheerschappij in die context volledig rationeel is, en dat is tragisch. Bestaat er een uitweg? Ja, catharsis. Maar alleen een ernstige crisis of groots historisch compromis kan die teweegbrengen.</p>
    </intervention>
    <intervention id="2-663-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . – Mijnheer de voorzitter, ik wil u bedanken voor dit mooie debat, en voordat ik mijn afsluitende opmerkingen maak, wil ik reageren op de twee vragen die tijdens dit debat werden gesteld.</p>
      <p sl="en">De eerste vraag van de heer Belder zal ik schriftelijk beantwoorden, rekening houdend met het hoofdonderwerp van de vandaag gevoerde discussie. Maar er was ook een andere vraag: of we sancties overwegen. Nee, dat doen we niet. Waarom niet? Omdat bij uitbreidingskwesties de conditionaliteit vrij goed werkt, zoals duidelijk ook in dit geval. Als je aan de voorwaarden voldoet, mag je de toetreding voortzetten en je uiteindelijk bij de Europese Unie voegen. Voldoe je niet aan de voorwaarden en eisen, dan vertraagt het proces en staat het uiteindelijk stil. Helaas is dat uiteindelijk de hoge prijs die niet alleen de politici maar ook de burgers van het land betalen.</p>
      <p sl="en">De hoge vertegenwoordiger en ik zullen ons best blijven doen om een dialoog tussen de meerderheid en de oppositie in Albanië mogelijk te maken. We hebben heldere ideeën over onze aanpak. Daarnaast hebben we uw steun nodig om ervoor te zorgen dat de leiders van de grootste oppositiepartij en de premier van Albanië onze boodschap begrijpen.</p>
      <p sl="en">Dit kan het land uit de politieke crisis helpen en leiden tot positieve stappen in de richting van integratie in Europa. De Europese Unie heeft alle landen van de Westelijke Balkan toetreding tot de Europese Unie toegezegd. We komen onze toezegging na en zullen onze inspanningen verhogen, op voorwaarde dat die landen aan de criteria voldoen. Albanië moet hoognodig de twaalf kernprioriteiten uit het advies uitvoeren.</p>
      <p sl="en">Daartoe behoort de verzekering van de democratische grondbeginselen, zoals een goed functionerend parlement, scheiding der machten, het houden van verkiezingen en eerbiediging van de rechtsstaat. Dat zal alleen mogelijk zijn wanneer de huidige politieke situatie een positieve, fundamentele keer neemt en er weer sprake is van een volledige, constructieve politieke dialoog in het parlement, respect voor alle overheidsinstellingen en het besef dat de burgers van Albanië ambities hebben die aandacht behoeven. De Albanese leiders moeten nu handelen, voor het welzijn van hun volk.</p>
      <p sl="en">De Europese Unie staat klaar om de helpende hand te bieden.</p>
    </intervention>
    <intervention id="2-664-000" speaker_id="39726" name="László TŐKÉS" is_mep="True" mode="spoken" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-665-000" speaker_id="96660" name="Niki TZAVELA" is_mep="True" mode="written" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">De crisis die Albanië momenteel teistert baart ons grote zorgen. Daardoor wordt de geopolitieke stabiliteit in de Balkan op de helling gezet. De politieke confrontatie tussen de regering en de oppositie brengt het Europees perspectief van Albanië in gevaar en president Sali Berisha is niet van plan om af te treden. Toch heeft Albanië weinig gemeen met Noord-Afrika en de recente ontwikkelingen daar. Wat zij wel gemeen hebben zijn armoede, werkloosheid, een corrupt cliëntelistisch regime en een democratisch tekort. Ofschoon de crisis in Albanië voorlopig is bezworen, moeten wij nauw met Albanië samenwerken om de situatie te normaliseren. De Commissie moet ons uitleggen hoe zij, via een goede en democratische werking van het staatsbestel, de rechten van de Grieken en andere minderheden in Albanië wil beschermen en hoe zij Frontex aan de Albanees-Griekse grens denkt te versterken, overwegende dat de politieke onrust een migratiegolf naar Griekenland op gang zou kunnen brengen. De Commissie moet eveneens serieus rekening houden met het feit dat Albanese onderdanen geen visum meer nodig hebben om naar Turkije te reizen, waardoor zij gemakkelijker de zuidgrens van Europa kunnen schenden en via eerste bestemming Griekenland door kunnen reizen naar de rest van Europa.</p>
    </intervention>
  </section>
  <section id="creitem32" title="19. Afluisterschandaal in Bulgarije (debat)">
    <intervention id="2-667-000" speaker_id="39726" name="László TŐKÉS" is_mep="True" mode="spoken" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="nl">Aan de orde is de verklaring van de Commissie over het afluisterschandaal in Bulgarije.</p>
    </intervention>
    <intervention id="2-668-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . – Mijnheer de voorzitter, ik wil benadrukken dat de EU-wetgeving het vertrouwelijke karakter van elektronische communicatie garandeert. De wet verbiedt het afluisteren, aftappen, opslaan of anderszins onderscheppen of controleren van communicatie zonder toestemming van de betrokken gebruikers. Met uitzondering van de bij de wet toegestane registratie van bepaalde communicatie in het legale zakelijke verkeer, zoals commerciële transacties, is verdere onderschepping, zoals aftappen, aan specifieke voorwaarden verbonden.</p>
      <p sl="en">De voorwaarden voor uitzonderlijke onderschepping moeten in de wet zijn vastgelegd en moeten in een democratische samenleving noodzakelijk, redelijk en proportioneel zijn om publieke doelstellingen, zoals de openbare veiligheid of de bestrijding van criminaliteit, te waarborgen.</p>
      <p sl="en">Bovendien moeten de algemene beginselen van de EU-wetgeving geëerbiedigd worden. In de ogen van de Commissie lijkt de Bulgaarse wetgeving aan deze eisen te voldoen. De wet op speciale inlichtingsmiddelen en de wet op elektronische communicatie bieden reeds passende mechanismen voor de legale autorisatie van, het toezicht op, de omgang met en de toegang tot persoonsgegevens en waarborgen zodoende de eerbiediging van de grondrechten.</p>
      <p sl="en">Bij het onderhavig vraagstuk gaat het dus om de handhaving van de wettelijke verplichtingen. Het is de verantwoordelijkheid van de Bulgaarse autoriteiten om te waarborgen dat de in de Bulgaarse wet op speciale inlichtingsmiddelen verankerde wettelijke en procedurele garanties inderdaad worden geboden.</p>
      <p sl="en">De Commissie onderstreept hoe noodzakelijk het is dat de lidstaten bij de uitvoering van de EU-wetgeving de grondrechten en procedurele garanties overeenkomstig de rechtsstaat eerbiedigen. De Commissie begrijpt dat de Bulgaarse autoriteiten de nodige maatregelen hebben genomen om de wettigheid van het gebruik van speciale inlichtingsmiddelen te controleren en om na te gaan of de in de pers gepubliceerde informatie voortkwam uit ongerechtvaardigd gebruik van speciale inlichtingsmiddelen.</p>
      <p sl="en">De Commissie heeft weliswaar geen verdere klachten over de onderschepping van elektronische communicatie in Bulgarije ontvangen, maar zal de huidige situatie in de gaten blijven houden om te waarborgen dat aan de EU-wetgeving wordt voldaan.</p>
    </intervention>
    <intervention id="2-669-000" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="en">namens de PPE-Fractie . – Mijnheer de voorzitter, ik ben zeer verbaasd over dit debat dat niet eens in de bevoegde commissie, de Commissie burgerlijke vrijheden, justitie en binnenlandse zaken, is gevoerd, voordat het hier op de agenda werd gezet.</p>
      <p sl="en">De maatregel die in dit debat onder vuur ligt, is een legitiem rechtsinstrument dat van pas komt in de strijd tegen criminaliteit. Als het al iets bewijst, dan is het dat Bulgarije de enorme uitdaging van de strijd tegen corruptie en georganiseerde misdaad serieus aangaat, en dat is iets waar we lang om gevraagd hebben. De maatregelen waarin de wet voorziet, kunnen op wettige wijze worden genomen en wij verwachten dat dat ook gebeurt.</p>
      <p sl="en">Volgens de wet mogen telefoons alleen worden afgetapt op verzoek van een openbaar aanklager of rechtshandhavingsinstanties zoals de politie of de nationale veiligheidsdienst, wanneer zij vermoeden dat de persoon in kwestie bij criminele activiteiten betrokken is en pas na toestemming van de rechter.</p>
      <p sl="en">De wet op het gebruik van speciale inlichtingen beperkt het aantal doelen en bepaalt dat deze maatregelen uitsluitend genomen mogen worden ter bestrijding van de georganiseerde misdaad of ter bescherming van de nationale veiligheid. De verzamelde informatie moet vertrouwelijk worden behandeld en mag alleen gebruikt worden voor de in de wet beschreven doelen. Er bestaat ook parlementaire controle op dit rechtssysteem. Er is dus duidelijk sprake van waarborgen, met name waarborgen met betrekking tot de privacy van burgers en de eerbiediging van de gegevensbescherming, en naar mijn mening wordt de wet niet geschonden. Daarom zou een aanval op dit instrument op dit moment gelijk staan aan een onverantwoordelijke aanval op de inspanningen van een lidstaat om georganiseerde misdaad en corruptie te bestrijden.</p>
      <p sl="en">Deze aanval brengt grote schade aan Bulgarije toe, terwijl deze strijd voor dat land van het allergrootste belang is met het oog op zijn samenwerkings- en verificatiemechanismen en zijn eventuele toetreding tot het Schengengebied. Politieke beweegredenen lijken dan ook de enige aannemelijke aanleiding voor dit debat.</p>
    </intervention>
    <intervention id="2-670-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="en">namens de S&amp;D-Fractie . – Mijnheer de voorzitter, ik was een van de mensen in dit Parlement die sterk op de toetreding van Bulgarije tot de Europese Unie hebben aangedrongen.</p>
      <p sl="en">Ik ben heel blij dat Bulgarije nu een lidstaat is, maar ik ben zeer teleurgesteld over bepaalde maatregelen van de huidige Bulgaarse regering. Ja, we staan volledig achter de strijd tegen corruptie. Dat is een bijzonder belangrijke strijd, en we stellen ons vierkant achter de mening van de Commissie dat er in Bulgarije wetten moeten komen inzake video-opnames en onderschepping.</p>
      <p sl="en">De commissaris heeft zich heel voorzichtig uitgedrukt. Hij zei dat de wetgeving aan de Europese normen lijkt te voldoen en hij zei ook heel duidelijk dat de maatregelen proportioneel moeten zijn. Is het proportioneel wanneer de onderschepping in een tijdsbestek van drie jaar plotseling van 6 000 gevallen in 2008 stijgt naar 16 000 in 2010? Is het proportioneel en eerlijk dat slechts 2 procent van de video-opnames bij de rechter terechtkomt en voor 1 procent van de veroordelingen wordt gebruikt?</p>
      <p sl="en">Is het proportioneel en eerlijk dat de activiteiten door het ministerie van Binnenlandse Zaken worden gefilterd? Waarom wordt niet alles aan justitie overgedragen? Waarom die filtering door het ministerie van Binnenlandse Zaken? Wat doet dat ministerie met de ontvangen informatie? Ik wil de Commissie vragen haar controle op datgene wat er met de rest van de informatie gebeurt, onder de loep te nemen.</p>
      <p sl="en">Vanuit het parlement in Sofia en de Bulgaarse media wordt ook gemeld dat ernstig wordt betwijfeld of het ministerie van Binnenlandse Zaken in staat is om de informatie te beschermen. Er is al informatie uitgelekt.</p>
      <p sl="en">U had het over Schengen en, ja, wij willen het Schengengebied uitbreiden. Bulgarije en Roemenië vallen daar nu binnen. Maar als we zien wat hier gebeurt, kan het u niet verbazen dat sommige Europeanen kritisch over deze uitbreiding zijn.</p>
      <p sl="en">Ik wil de commissaris vragen om zijn werk te blijven doen en de Bulgaarse regering te verzoeken om dit soort verkeerde uitvoering en verkeerde wetshandhaving te staken, omdat dat neigt naar een zeer beperkte vorm van onderschepping. Wees eerlijk, wees open, wees transparant en pleeg niet langer op deze manier inbreuk op de idee van de Europese wetgeving.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="2-671-000" speaker_id="97968" name="Andrey KOVATCHEV" is_mep="True" mode="spoken" nationality="Bulgaria" birth_date="13-12-1967" birth_place="Sofia" m_state="BG">
      <p sl="bg">Mijnheer de Voorzitter, mijnheer Swoboda, ik zou u graag iets willen vragen. U heeft gegevens uit 2008 en 2010 aangehaald.</p>
      <p sl="bg">Kunt u mij vertellen van wie u deze gegevens hebt gekregen, en of u van mening bent dat deze gegevens juist zijn? U hebt verklaard dat voor de rechtbanken slechts van één à twee procent van de gegevens gebruik wordt gemaakt. De in Bulgarije circulerende cijfers verschillen hiervan nogal, en de cijfers over het aantal mensen dat werd afgeluisterd en over het percentage van de als bewijs voor de rechter gebruikte gegevens lopen sterk uiteen. In 2009 lag het percentage bij dertig procent, tegenover veertig procent in 2010. Met andere woorden de cijfers verschillen totaal van de door u zo-even aangehaalde cijfers.</p>
    </intervention>
    <intervention id="2-672-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="en">Mijnheer de voorzitter, we hebben uit Bulgaarse bronnen uiteenlopende cijfers ontvangen. Wellicht moeten we het aan de Commissie overlaten om te bewijzen wie er gelijk heeft. Voor zover ik uit bronnen in Bulgarije weet, is het percentage dat bij de aanklagers terechtkomt zeer klein en leidt slechts een gering deel daarvan tot een veroordeling.</p>
      <p sl="en">Dat is wat we weten. Dat is de informatie die we uit verschillende bronnen hebben vernomen. Er bestaat volgens mij ook een verslag van het Bulgaarse parlement. De Commissie moet dat onderzoeken. Waarom is er dit schandaal in Bulgarije? We moeten deze zaak echt onderzoeken.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="2-673-000" speaker_id="34254" name="Dimitar STOYANOV" is_mep="True" mode="spoken" nationality="Bulgaria" birth_date="17-05-1983" birth_place="Sofia" p_group="Non" m_state="BG">
      <p sl="bg">Mijnheer de Voorzitter, een korte vraag aan de heer Swoboda. Bent u ervan op de hoogte dat het onderzoek dat volgens u bij het ministerie van Binnenlandse Zaken ligt, van de gerechtelijke autoriteiten naar dit ministerie werd overgebracht toen de Bulgaarse Socialistische Partij, die deel uitmaakt van uw fractie, aan de macht was?</p>
    </intervention>
    <intervention id="2-674-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="en">Mijnheer de voorzitter, de heren Stoyanov en Busuttil lijken overal een partijpolitieke kwestie van te maken. Dat is het voor mij niet. Voor mij is het een fundamentele rechtenkwestie, een mensenrechtenkwestie, en een kwestie van het gehoorzamen aan en eerbiedigen van de Europese wetgeving, ongeacht de vraag wie dit naar het ministerie van Binnenlandse Zaken heeft overgebracht.</p>
      <p sl="en">Ten tweede gaat het erom op welke manier iets wordt gebruikt. Je kunt een en hetzelfde instrument zeer beperkt of juist heel breed toepassen. Zoals ik al eerder zei, is het bijzonder interessant om te weten wat er gebeurt met de informatie die het ministerie van Binnenlandse Zaken in zijn bezit heeft. Dat is het kernpunt. Als er zo veel gegevens worden bewaard en niet aan de aanklagers worden doorgespeeld, bestaat altijd het gevaar van misbruik. Daar kunnen politieke of persoonlijke motieven achter zitten. We moeten dit soort misbruik bestrijden.</p>
    </intervention>
    <intervention id="2-675-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie . – Mijnheer de voorzitter, dank u, commissaris, voor uw zorgvuldig geformuleerde verklaring. De Parlementsleden die mij kennen en die de twaalf jaar dat ik hier zit hebben meegemaakt, weten dat ik in dit soort debatten alleen met grote terughoudendheid het woord neem. Maar ruim een jaar geleden ben ik als ondervoorzitter van dit Parlement gevraagd om een bezoek aan Bulgarije te brengen en daar een voordracht over het Programma van Stockholm te houden.</p>
      <p sl="en">Het is duidelijk dat het accent in ons programma van veiligheid naar recht is opgeschoven, en al onze lidstaten moeten daarin de juiste balans vinden. Ik herinner me van mijn bezoek aan Bulgarije de grote belangstelling van de Bulgaarse rechters voor alles wat wij doen en op Unie-niveau willen bereiken. Tot mijn verrassing ontving ik vorige week echter iemand in mijn kantoor in Brussel, die me vertelde dat bepaalde Bulgaren ’s nachts thuis bezoek van de geheime dienst krijgen. Zulke zaken zijn mij totaal vreemd en ik vind het moeilijk om dat te begrijpen en hier aan u te vertellen.</p>
      <p sl="en">Dat gezegd hebbende, lijkt de bestaande wetgeving inzake telefoontaps – laten we het beestje maar bij zijn naam noemen – zoals de heer Swoboda ook al zei, mij in orde. De controle die voorheen door een onafhankelijke instantie werd uitgevoerd, vindt nu door een parlementair orgaan plaats. Heeft dat tot minder eerbied voor de rechten geleid? De aantallen lijken te stijgen en die stijging lijkt erop te duiden – en ik leg de nadruk op het woord ‘lijkt’ – dat de rechters deze mogelijkheid gemakkelijker of sneller toekennen.</p>
      <p sl="en">Ik heb mede het woord genomen vanwege een hiermee verbonden kwestie aangaande het burgerinitiatief. Kennelijk voelen mensen zich onder druk gezet om hun handtekening in te trekken. We moeten het Europees burgerinitiatief in de loop van het volgend jaar uitvoeren. Ik wil de Commissie vragen om dat nauwkeurig in de gaten te houden.</p>
    </intervention>
    <intervention id="2-676-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">namens de EFD-Fractie . – Het gebruik van speciale afluisterapparatuur is in alle landen een gevoelige kwestie.</p>
      <p sl="sk">Vaak bestaat er de verdenking dat de regering de afluisterapparatuur niet alleen gebruikt in de strijd tegen de georganiseerde misdaad maar ook om de politieke oppositie af te luisteren en te onderdrukken. De situatie in Bulgarije is echter buitengewoon vreemd. De informatie van afgeluisterde telefoongesprekken eindigt om onduidelijke redenen niet bij de bevoegde organen maar duikt op in diverse media. De Bulgaarse premier heeft zelfs verklaard dat ook de hoogste staatsvertegenwoordigers voortdurend door de veiligheidsdienst worden afgeluisterd, naar verluidt in het kader van de strijd tegen corruptie en georganiseerde misdaad. Het gebeurt niet vaak dat een premier verklaart zo veel vertrouwen te hebben in zijn naaste medewerkers dat hij ze moet laten afluisteren om ze van de verleidingen van corruptie en medewerking met de georganiseerde misdaad te weerhouden.</p>
      <p sl="sk">In ieder geval is de situatie op dit gebied in Bulgarije vreemd en ik denk dat het een goed idee is om onze Bulgaarse vrienden te helpen met de toepassing van de juiste wetgeving.</p>
    </intervention>
    <intervention id="2-677-000" speaker_id="34254" name="Dimitar STOYANOV" is_mep="True" mode="spoken" nationality="Bulgaria" birth_date="17-05-1983" birth_place="Sofia" p_group="Non" m_state="BG">
      <p sl="bg">Mijnheer de Voorzitter, in Bulgarije hebben we een gezegde voor wat we in het debat van vandaag meemaken: "de dief die 'dief!' roept". Toen de driepartijencoalitie aan de macht was, werden de diensten door de maffia geïnfiltreerd, met alle nare resultaten van dien.</p>
      <p sl="bg">Toen de coalitie aan de macht was, werd ik zelf tijdens een demonstratie van de oppositie door de politie geslagen. Daarna hebben deze wolven in schaapskleren, die zich nu aan u als tegenstander van een politiestaat voordoen, de wetgeving verandert, waardoor de zaak tegen degenen die mij hebben aangevallen nu al sinds drie jaar bij de rechtbank aanhangig is. Socialisten en royalisten, tijdens uw regering heeft de politie vreedzame demonstranten aangevallen, en nu windt ú zich op over inbreuken op de burgerlijke vrijheden.</p>
      <p sl="bg">Toen u aan de macht was, werd de journalist Ognyan Stefanov doodgeslagen, en nu klaagt u over censuur. Toen u aan de macht was, waren ontvoeringen aan de orde van de dag. De maffia was almachtig, terwijl de burgers rechteloos waren. De rechtbanken waren zo corrupt als wat. Toen u aan de macht was, werden gesjacher en uitverkoop van nationale eigendommen tot regeringsmodel verheven.</p>
      <p sl="bg">En nu bent u weer bezig met uw trucjes van weleer, in een poging om de toetreding van Bulgarije tot de Schengenovereenkomst te verhinderen, waarbij u hoopt anderen de schuld te kunnen geven voor de misdaden van uw criminele regering. Dit zal u echter niet lukken, omdat de kiezers niet blind zijn. Ze hebben u de macht ontnomen, hebben u op de politieke vuilnishoop gegooid, en ondanks al uw slinkse streken zult u hieraan niets kunnen veranderen.</p>
    </intervention>
    <intervention id="2-678-000" speaker_id="96848" name="Mariya GABRIEL" is_mep="True" mode="spoken" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="bg">Mijnheer de Voorzitter, in ieder debat in het Europees Parlement komen de belangen van de Europese burgers tot uitdrukking.</p>
      <p sl="bg">Het debat van vandaag is een goed voorbeeld van de manier waarop het Europees toneel voor egoïstische, nationale politieke belangen kan worden misbruikt. Telkens wanneer de Europese agenda door een nationale agenda overhoop wordt gehaald, wordt hiermee geen nationale verantwoordelijkheid getoond, maar worden de waarden waarvoor de Bulgaarse burgers hun afgevaardigden in het Europees Parlement hebben gekozen ondermijnd. Zouden deze burgers zichzelf in dit debat herkennen? Ik betwijfel het.</p>
      <p sl="bg">Mijn collega’s hebben zeker gelijk wanneer ze vertellen dat het Bulgaarse publiek moet weten wat er in eigen land aan de hand is en of hun grondwettelijke rechten geëerbiedigd worden. Maar men gaat te ver als democratische instellingen met voeten worden getreden om de belangen van dubieuze belangengroepen te beschermen die er alleen op uit zijn om Bulgarije op zijn weg naar Europa in diskrediet te brengen en de regering van GERB zwart te maken die tracht een eind te maken aan de al veel te lang gedulde duistere praktijken.</p>
      <p sl="bg">Allereerst wordt beweerd dat het aantal afluistergevallen zich heeft verdubbeld. De officiële cijfers geven een heel ander beeld. Ze zijn voor iedereen die de waarheid wil weten vrij toegankelijk. Ik zou echter een vraag willen stellen: sinds wanneer is deze informatie transparant? Er is slechts een antwoord: sinds de GERB-regering, die transparantie en vrije toegang tot overheidsinformatie voor de burgers hoog in het vaandel draagt.</p>
      <p sl="bg">Ten tweede is de bewering dat de sluiting van het bureau voor de controle op afluisterapparatuur in Bulgarije het einde betekent van het wettelijk toezicht op het gebruik ervan, volkomen uit de lucht gegrepen. Ik wil u er graag aan herinneren dat dit bureau nooit naar behoren heeft gefunctioneerd, voornamelijk omdat het oorspronkelijke idee ervoor van de kant van de uitvoerende macht kwam. Ik hoef u er niet aan te herinneren dat Bulgarije een parlementaire republiek is, en dat de speciale ondercommissie voor parlementaire controle op en het monitoren van de procedures voor goedkeuring, toepassing en gebruik van afluisterapparatuur is opgezet binnen het kader van eerbiediging van de democratische instellingen en de grondwet.</p>
      <p sl="bg">Ik zou er ook nog eens aan willen herinneren dat alle politieke partijen overeenkomstig het pariteitsbeginsel in de ondercommissie zijn vertegenwoordigd. Verder heeft de regeringspartij niet het recht om de commissie voor te zitten. Hieruit blijkt dat de Bulgaarse wetgever ervoor heeft gezorgd dat de uitvoering van de bedoelde activiteiten in overeenstemming met de wet plaatsvindt en aan betrouwbare controlemechanismen is onderworpen. Het is moeilijk om de status-quo te veranderen, en het is heel moeilijk om een positieve ontwikkeling op gang te brengen. Dit zal echter nog moeilijker blijken als afgevaardigden van ons land naar de meest democratische instelling van Europa stappen om daar binnenlandse vetes uit te vechten en daarbij doelen na te streven die ver verwijderd zijn van wat wij hier iedere dag nastreven.</p>
    </intervention>
    <intervention id="2-679-000" speaker_id="4519" name="Claude MORAES" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">Mijnheer de Voorzitter, het is nooit prettig wanneer de binnenlandse situatie van een lidstaat onder de loep wordt genomen. Ik wil u vertellen, wat ook mevrouw Wallis al heeft aangeduid, namelijk dat mijn eigen regering in het Verenigd Koninkrijk aan een onderzoek werd onderworpen vanwege haar uitleveringsoperaties, waarbij naar men zegt mensen naar de folterbank werden gebracht. Dit was natuurlijk voor mij en mijn regering in het Verenigd Koninkrijk heel naar, maar ik heb actief deelgenomen aan dat onderzoek, omdat het noodzakelijk was om dit onderzoek in heel Europa uit te voeren.</p>
      <p sl="en">Waarom? En waarom debatteren we hier vandaag over de binnenlandse afluistermaatregelen van de Bulgaarse regering? Niet omdat het om Bulgarije gaat, maar omdat we een waardengemeenschap zijn. En voor ons als waardengemeenschap gaat het om de kwestie die door de commissaris werd aangekaart – ik citeer: "dat afluisteren moet worden beperkt tot uitzonderlijke gevallen". Ik ben weliswaar geen bekend jurist zoals mevrouw Wallis, maar ik ben wel een jurist, en ik weet dat afluistermaatregelen alleen in uitzonderingsgevallen mogen worden uitgevoerd. Afluisteren is een van de zaken die bij onnodige, ongepaste en onevenredige toepassing voor de staat een wapen wordt, in plaats van een instrument ter bestrijding van de georganiseerde misdaad, wat zeer belangrijk is in Bulgarije en elders in de Europese Unie.</p>
      <p sl="en">Het maakt niet uit welke politieke partij dit debat heeft aangezwengeld. De verschuiving van het debat van de bestrijding van de georganiseerde misdaad naar de toepassing van een staatsinstrument is voor de Europese Unie, en niet alleen voor Bulgarije, een ernstige zaak. Morgen kan het om een andere lidstaat gaan.</p>
      <p sl="en">Ik heb waarachtig alle bronnen en cijfers doorgenomen, en zou collega’s van alle partijen in dit Parlement willen vragen: is iemand die kan zeggen of er al dan niet sprake is van oneigenlijk of onevenredig gebruik van afluisteren? Als u de door de heer Swoboda aangehaalde cijfers in twijfel trekt, wilt u dan ook in twijfel trekken dat er sprake is van onevenredig gebruik van afluisteren? Voor mijn interventie van vandaag heb ik alle informatie nog eens doorgenomen, omdat we over dit soort zaken een zorgvuldig debat moeten voeren. Volgens mij heeft niemand van welke kant dan ook in dit debat gezegd dat er geen sprake is geweest van onevenredig gebruik.</p>
      <p sl="en">Daarom moet de Commissie dit onderzoeken.</p>
      <p sl="en">(Spreker wordt door de Voorzitter onderbroken).</p>
    </intervention>
    <intervention id="2-680-000" speaker_id="4398" name="Gianni VATTIMO" is_mep="True" mode="spoken" nationality="Italy" birth_date="04-01-1936" birth_place="Torino" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, geachte collega´s, als Italiaan ben ik absoluut niet tegen het aftappen van telefoongesprekken mits daar op legale wijze gebruik van wordt gemaakt. In Italië is dit erg nuttig in de strijd tegen de maffia en in de afgelopen tijd is daar ook gebruik van gemaakt om premier Berlusconi in staat van beschuldiging te stellen wegens de – voorlopig nog niet bewezen – misdrijven van chantage en prostitutie van minderjarigen.</p>
      <p sl="it">Het geval van de Bulgaarse regering lijkt evenwel anders te liggen. Naar het schijnt gebruikt de Bulgaarse regering de afluisterpraktijk om de oppositie te criminaliseren waardoor zij de toch al complexe samenleving angst aanjaagt en de leden van de oppositie er neerzet als ware het gewone misdadigers. Op die manier kan deze regering doen en laten wat zij wil en de mensenrechten aan haar laars lappen, als ware het een politiestaat. Een soortgelijke situatie kan alleen maar leiden tot nog meer maatschappelijk geweld.</p>
      <p sl="it">Daarom ben ik van mening dat het Parlement en de Europese Commissie bijzondere aandacht moeten schenken aan de situatie in Bulgarije en moeten proberen de schade die het gedrag van de regering dreigt aan te richten, te beperken.</p>
    </intervention>
    <intervention id="2-681-000" speaker_id="96766" name="Ernst STRASSER" is_mep="True" mode="spoken" nationality="Austria" birth_date="29-04-1956" birth_place="Grieskirchen" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, commissaris, ik heb dit debat en het debat over Albanië op de voet gevolgd. Wat een verschil! Bij Albanië probeerden alle partijen een correcte, beleefde toon te handhaven; hier hebben wij een hoop verdachtmakingen, zonder enig bewijs. Bij Albanië was het doel de twee grote partijen bijeen te brengen; hier heeft een aantal Parlementsleden zich ten doel gesteld een wig tussen de grote partijen te drijven. Bij Albanië wilde men dat de partijen tot bezinning komen en voor het welzijn van de burgers samenwerken; hier spreekt jammer genoeg een deel van het Parlement weer eens bij voorbaat veroordelingen uit.</p>
      <p sl="de">Waarom doet u dit? Waarom komt u niet met feiten op de proppen, maar doet u slechts uitspraken als “Het lijkt erop dat”, “Uit welingelichte kringen hebben we kunnen vernemen”, “We hebben gehoord dat …”. Als u nou deze mening bent toegedaan, waarom stapt u dan niet naar de bevoegde commissies in het Parlement? Waarom stapt u niet naar de Subcommissie veiligheid en defensie? Waarom stelt u geen vragen aan de Commissie? Nee, u dwingt hier een publiek debat af, omdat u dit debat om politieke redenen wilt! Hier zijn wij tegen. Dat willen we niet. Het wil er bij ons niet in dat hier ten koste van de Bulgaarse regering en de Bulgaarse bevolking zo wordt gedebatteerd. Als er iets aan de hand is waarover dient te worden gesproken, dan nodig ik u uit om dit in de bevoegde commissies te doen.</p>
      <p sl="de">Het is natuurlijk vanzelfsprekend voor ons dat er een rechtsstaat moet zijn, dat er een functionerende justitie moet zijn, dat er ook – juist bij zo gevoelige zaken als dit instrument – een desbetreffende parlementaire controle moet plaatsvinden, door een parlement dat deze regering heeft geïnstalleerd, en waarin overigens ook alle parlementsfracties vertegenwoordigd zijn. Ik ben er dankbaar voor dat commissaris Malmström verleden week in Sofia heeft meegedeeld dat dit een binnenlandse aangelegenheid is en dat de commissaris ook duidelijk tot uiting heeft gebracht dat de Bulgaarse regering alle noodzakelijke stappen heeft ondernomen.</p>
    </intervention>
    <intervention id="2-682-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="en">Mijnheer de Voorzitter, een motie van orde, een kerel op de tribune heeft ons de hele tijd gefilmd, ook toen we aan het ondertekenen waren.</p>
      <p sl="en">Hij zegt dat hij deel uitmaakt van de Bulgaarse delegatie. Ik begrijp echter niet hoe dit mogelijk is, omdat alle Bulgaarse delegatieleden hier schijnen te zijn. Het is zeer vreemd dat iemand naar de vergaderzaal komt en ons bij ons debat en onze ondertekening filmt.</p>
      <p sl="en">Misschien dat de diensten een onderzoek naar het gebeurde kunnen instellen, omdat het onaanvaardbaar is dat buitenstaanders hierheen komen en ons bij onze bezigheden filmen.</p>
    </intervention>
    <intervention id="2-683-000" speaker_id="39726" name="László TŐKÉS" is_mep="True" mode="spoken" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="nl">Ja, mijnheer Swoboda, ik zal hier navraag naar doen en we zullen zo nodig maatregelen nemen.</p>
    </intervention>
    <intervention id="2-684-000" speaker_id="38605" name="Iliana IOTOVA" is_mep="True" mode="spoken" nationality="Bulgaria" birth_date="24-10-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Mijnheer de Voorzitter, het debat van vandaag gaat niet alleen over de wijdverbreide afluisterpraktijken in Bulgarije. Het gaat over de verontrustende tendens naar opheffing van de burgerrechten in Europa.</p>
      <p sl="bg">Binnenlandse politieke problemen vallen onder de verantwoordelijkheid van de bevoegde overheid in Bulgarije, die deze kwesties zelf moet onderzoeken om tot oplossingen te komen. Op Europees niveau is er geen sprake van tekortkomingen in de harmonisatie van de Europese wetgeving, en u heeft gelijk commissaris, de problemen zitten hem in de tenuitvoerlegging. Daarom hebben we u de vraag gesteld wat u zou kunnen doen om ervoor te zorgen dat er geen misbruik van Europese wetgeving wordt gemaakt. Mijnheer Strasser, mijn antwoord aan u luidt dan ook dat we de zaak inderdaad naar de Commissie hebben doorverwezen.</p>
      <p sl="bg">Het Bulgaarse schandaal heeft inbreuk gemaakt op het Handvest, het programma van Stockholm, Richtlijn 95/46/EG en talrijke documenten inzake gegevensbescherming, omdat in Bulgarije gesprekken van artsen publiek zijn gemaakt zonder juridische noodzaak en zonder mogelijkheid om hiertegen juridische stappen te ondernemen.</p>
      <p sl="bg">De drastische toename van het aantal afluisterapparaten staat niet in verhouding tot de gerechtelijke effectiviteit ervan. Er blijven twijfels bestaan over de mogelijkheid om informatie te verzamelen en voor politieke doeleinden te gebruiken, wat vooral gevaarlijk is met het oog op de verkiezingen van volgend jaar. Commissaris, we dringen er bij de Commissie op aan het initiatief te nemen tot de oprichting van onafhankelijke organen ter controle van afluisterapparatuur in de lidstaten.</p>
      <p sl="bg">Deze apparatuur is zeer belangrijk voor de bestrijding van corruptie en criminaliteit, en daarom verzoeken wij u om er in het kader van het mechanisme voor samenwerking en toetsing ervoor te zorgen dat deze rechtmatig worden gebruikt.</p>
    </intervention>
    <intervention id="2-685-000" speaker_id="34235" name="Stanimir ILCHEV" is_mep="True" mode="spoken" nationality="Bulgaria" birth_date="31-07-1953" birth_place="Burgas" p_group="Group of the Alliance of Liberals and Democrats for Europe" m_state="BG">
      <p sl="bg">Mijnheer de Voorzitter, de drastische toename van het gebruik van afluisterapparatuur in Bulgarije is een feit, en dit is de reden waarom de bevolking zo boos en bezorgd is.</p>
      <p sl="bg">De zorgwekkende bevindingen zijn afkomstig van het Bulgaarse orgaan voor parlementaire controle. Ik verzoek de Commissie deze bevindingen te bestuderen. Daarnaast zijn er nog andere belangrijke kwesties. Is de Commissie voornemens een duidelijk signaal af te geven aan diegenen die niet weten waar de grens tussen veiligheid en vrijheid ligt? Is de Commissie voornemens personen te veroordelen die overheidsinstrumenten misbruiken voor partijpolitieke en zelfs persoonlijke doeleinden? En is de Commissie voornemens nationale parlementen – niet alleen het Bulgaarse parlement – dringend aan te manen om hiaten in de wetgeving te vullen of ervoor te zorgen dat onafhankelijke controleorganen die door hen zijn afgeschaft weer in ere worden hersteld?</p>
      <p sl="bg">Het is duidelijk geworden dat de heimelijk verzamelde informatie niet alleen tussen de speciale diensten onderling is uitgewisseld, maar ook beschikbaar is gemaakt voor politieke personen in de hiërarchie van de veiligheidsdiensten, dat opsporingsambtenaren informatie filteren, waartoe zij wettelijk gezien niet bevoegd zijn, dat afluisterapparatuur vaak om onduidelijke technische redenen en soms helemaal zonder gegronde redenen wordt gebruikt.</p>
      <p sl="bg">Helaas hebben de Bulgaarse speciale diensten in het kader van misdaadbestrijding een basisreflex ontwikkeld die erop neerkomt dat bijna alles wat beweegt en ademt in de gaten moet worden gehouden. Het is niet verbazingwekkend dat geachte magistraten – let wel, geen politici – laten weten dat het systeem gebrekkig is of dat er sprake is van een moedwillige terugkeer naar oude praktijken. Fouten moeten worden verholpen, en daar zijn we op het moment mee bezig. Maar als het om opzettelijke achterwaartse stappen gaat, dan moeten we ons er allen tegen verzetten en erop wijzen dat de mensenrechten, vrijheden en de onaantastbaarheid van het menselijk leven in het centrum van de Europese politieke filosofie staan.</p>
      <p sl="bg">Het programma van Stockholm is nog niet afgedankt. Het verlangt van ons dat we Europa in een gebied van vrijheid, veiligheid en recht veranderen en dat we het niet mogen toelaten dat personen, partijen of regeringen een lidstaat terugvoeren naar het duistere verleden van onderdrukking, onrecht en onzekerheid.</p>
    </intervention>
    <intervention id="2-686-000" speaker_id="97968" name="Andrey KOVATCHEV" is_mep="True" mode="spoken" nationality="Bulgaria" birth_date="13-12-1967" birth_place="Sofia" m_state="BG">
      <p sl="bg">Mijnheer de Voorzitter, de verklaringen van de Commissie bevestigen dat de Bulgaarse wetgeving inzake het gebruik van afluisterapparatuur in overeenstemming is met de Europese wetgeving. We kunnen daarvan niet afwijken, omdat iedere lidstaat de plicht heeft om de grondrechten van zijn burgers te waarborgen en zich aan de wettelijke procedures te houden, wat Bulgarije dan ook doet.</p>
      <p sl="bg">Dus wat is nu de aanleiding voor het debat van vandaag in dit Parlement? Het antwoord is eenvoudig: er is een verkiezingscampagne op gang in Bulgarije en de Bulgaarse oppositie heeft de verkiezingsstrijd naar het Europees Parlement gebracht, zonder er over na te denken of dit Bulgarije in een kwaad daglicht zou kunnen stellen, enkel om hier politiek profijt uit te slaan, wat naar mijn mening hoogst bedenkelijk is.</p>
      <p sl="bg">Het is zeker niet gemakkelijk om de Europese instellingen te overtuigen van de goede bedoelingen van de afgevaardigden van de vroegere driepartijencoalitie in Bulgarije. Tijdens hun bewind zijn er genoeg corruptiegevallen geweest, was men niet genegen om de misdaad te bestrijden en had men weinig vertrouwen in de Europese Unie. De collega’s die tot dit debat hebben opgeroepen hadden geen geduld meer om op de antwoorden van de Commissie te wachten, en wilden dat het debat plaatsvindt vóór het tussentijds verslag over de voortgang van Bulgarije met betrekking tot het mechanisme voor samenwerking en toetsing.</p>
      <p sl="bg">Ik bedoel het natuurlijk ironisch als ik zeg dat mijn collega’s zich hier duidelijk door hun vaderlandsliefde laten leiden als zij zoveel mogelijk schade willen toevoegen aan de Bulgaarse regering. Het is een schande dat wij Bulgaren ons in deze lege, halflege of bijna lege zaal naar de keel vliegen. In plaats van met elkaar samen te werken in het belang van onze burgers, houden we ons bezig met geruchten, manipulaties en politieke vuilspuiterij.</p>
      <p sl="bg">De huidige regering van Bulgarije wordt bestookt door het oude establishment, de overblijfselen van het communistische regime in de machtsstructuren en degenen die zichzelf in de overgangstijd hebben verrijkt. Het doel van dit verenigd front is niet alleen de destabilisering van Bulgarije en het beëindigen van de inspanningen van GERB voor een eerlijkere samenleving, maar om het land in diskrediet te brengen bij de Europese partners. Ik zeg het nog eens: wat hier vanavond gebeurt, is een meelijwekkende en schandalige vertoning.</p>
      <p sl="bg">Dit riekt waarlijk naar jaloezie bij deze kringen, zowel politiek alsook economisch, op het succes van de regering in haar vastberaden strijd tegen criminaliteit en corruptie, en op haar eerlijke en open manier van beleidsvoering. In de afgelopen dagen hebben collega’s van de Bulgaarse oppositie de situatie in de zwartste bewoordingen geschetst. Ze hebben net als zo-even over angst, politiestaat, onderdrukkingen, honger, armoede, een terugval in oude gedragingen, enzovoorts, gepraat. De reputatie van Bulgarije wordt bezoedeld omwille van politiek profijt op de korte termijn. Het tegendeel van wat zij zeggen is waar.</p>
      <p sl="bg">Er zijn geen huurmoorden of ontvoeringen, de georganiseerde misdaad heeft een harde klap gekregen en er is een eind gemaakt aan de corruptiestructuren, waarvan de kliek van het oude establishment zowel op economische als op politieke wijze heeft geprofiteerd. Het land is op macro-economisch niveau stabiel en biedt één van de beste investeringsklimaten in Europa. De regering is stabiel, het Bulgaarse parlement beschikt over een ruime meerderheid, zij regeert openlijk en is een geachte en waardige Europese partner.</p>
      <p sl="bg">Tot slot zou ik mij nog eens bij mijn collega’s uit andere lidstaten willen verontschuldigen dat ze hier hun tijd verdoen met dit jammer genoeg zeer Bulgaarse verkiezingsdebat.</p>
    </intervention>
    <intervention id="2-687-000" speaker_id="96859" name="Ioan ENCIU" is_mep="True" mode="spoken" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De situatie met de illegale afluisterpraktijken in Bulgarije is zeer ernstig, maar het is nog erger dat dit in de EU niet het enige geval is in zijn soort.</p>
      <p sl="ro">Mijnheer de commissaris, dit debat zou ook over een andere lidstaat moeten gaan, namelijk Roemenië. In het Roemenië van 2011 worden privégesprekken afgeluisterd zonder enige vorm van juridische basis, terwijl zowel de grondwet als de nationale en Europese wetgeving iedere inbreuk op de persoonlijke levenssfeer verbieden als daar geen gegronde reden voor is en er geen expliciete toestemming is gegeven door de rechter. Gesprekken tussen journalisten en politici en interne gesprekken tijdens vergaderingen van oppositiepartijen of niet-openbare rechtszittingen worden op illegale wijze afgeluisterd. Het grondrecht op een persoonlijke levenssfeer wordt systematisch geschonden. De meest geliefde onderzoeksmethode voor het openbaar ministerie is nu het illegaal aftappen van telefoons. De geheime diensten luisteren continu mee met de telefoongesprekken van de tegenstanders van de huidige regering. De situatie is zeer ernstig, en ik vraag om urgent ingrijpen van de Europese Commissie om de rechtsstaat en de democratie in deze twee lidstaten te behouden.</p>
    </intervention>
    <intervention id="2-688-000" speaker_id="38601" name="Vladimir URUTCHEV" is_mep="True" mode="spoken" nationality="Bulgaria" birth_date="01-10-1954" birth_place="Bukovo" p_group="Group of the European People's Party (Christian Democrats)" m_state="BG">
      <p sl="bg">Mijnheer de Voorzitter, commissaris, dames en heren, ik wil nog eens de beoordeling van de Europese Commissie aanhalen dat de huidige regering van Bulgarije werkelijk van plan is om de georganiseerde misdaad aan te pakken. Vrijwel niemand zal willen ontkennen dat ons land hierbij voor het eerst vooruitgang heeft geboekt. Dat is waarvoor de Bulgaarse kiezers in 2009 hebben gekozen.</p>
      <p sl="bg">Deze resultaten zijn bereikt dankzij het doortastende optreden van de rechtshandhavingsinstanties onder gebruik van alle legale opsporingsmiddelen. Het ligt in de aard van de zaak dat het aantal onderzoeken – en derhalve ook het aantal onderzochte personen – toeneemt, wat voor meer doeltreffendheid zorgt.</p>
      <p sl="bg">We mogen echter niet kortzichtig zijn. De georganiseerde misdaad beschikt over voldoende middelen, verworven in jaren van straffeloosheid en laksheid, om een reactie te veroorzaken die zijn weerga niet kent. Ze hebben alles in beweging gezet om de regerende coalitie in diskrediet te brengen op het gebied waarop ze het bekwaamst is.</p>
      <p sl="bg">De campagne is losgetrapt door zorgvuldig gekozen en gemanipuleerde opnames van afgeluisterde gesprekken te publiceren die door onbekenden op flash drives werden verspreid. De media en de politici staan te trappelen om te berichten over de gruwelen die in Bulgarije gebeuren, over de gevaren voor de burger, en over de mate waarop wezenlijke overeenkomsten en verklaringen worden ondergraven.</p>
      <p sl="bg">Degenen die de aanzet gegeven hebben tot deze hysterie, degenen die deze discrediterende informatie hebben verworven en in omloop gebracht, wrijven zich nu vergenoegd in de handen. Ze hadden zich waarschijnlijk niet kunnen voorstellen hoe gemakkelijk het lokmiddel zou worden aangenomen, waarbij zelfs het feit dat de wagen waarin de flashdrives werden vervoerd gestolen was, niet voor twijfels heeft gezorgd.</p>
      <p sl="bg">Een paar van de hier aanwezige politici zijn erin geslaagd om deze hysterie naar het Europees Parlement over te dragen, die als Bulgaars afluisterschandaal wordt betiteld. Een dergelijk schandaal bestaat niet in Bulgarije. Het gaat om een goed georganiseerde aanval die de regeringscoalitie van het land en haar meest vooraanstaande personen in diskrediet moet brengen. Gediscrediteerde politici van de oppositiepartijen namen de gelegenheid te baat in de hoop hieruit bij de komende verkiezingscampagne munt te kunnen slaan.</p>
      <p sl="bg">Mag ik de collega’s vragen of ze zich ervan bewust zijn wie ze met hun huidige acties in de kaart spelen?</p>
    </intervention>
    <intervention id="2-689-000" speaker_id="96807" name="Ivailo KALFIN" is_mep="True" mode="spoken" nationality="Bulgaria" birth_date="30-05-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Mijnheer de Voorzitter, ik zou het woord graag tot commissaris Piebalgs willen richten, omdat de propaganda van de regeringspartij van Bulgarije vandaag de spuigaten uitloopt. De parlementaire commissie, onder leiding van de coalitiepartner van de regeringspartij, de nationalistische partij Ataka , heeft aan het Bulgaarse parlement een verslag voorgelegd waarin staat dat de regering de bij het afluisteren vergaarde informatie filtert, voordat zij aan de rechtbank wordt overhandigd.</p>
      <p sl="bg">In het verslag wordt verklaard dat de regering vertrouwelijke persoonlijke gegevens niet beschermt en dat deze in de media worden bekendgemaakt. In het verslag wordt ook beweerd – en ik herhaal nog eens dat het verslag door het Bulgaarse parlement is opgesteld – dat de grondrechten van de Bulgaarse bevolking, die ook Europese burgers zijn, worden geschonden. Dit is een inbreuk op verschillende Europese richtlijnen, en het is een inbreuk op het Handvest van de grondrechten van de Europese Unie.</p>
      <p sl="bg">Ik ben ook van mening dat de Commissie alleen nog maar de mogelijkheid heeft om te kijken of de Bulgaarse wetgeving en haar tenuitvoerlegging in overeenstemming zijn met de vereisten die voor alle Europese burgers gelden. Het gaat hier niet om propaganda of om een politieke campagne van een partij. Het gaat om duidelijke feiten en we zijn van mening dat de Commissie, als hoedster van het EG-Verdrag, zich over de zaak dient te buigen en haar advies dient uit te brengen.</p>
    </intervention>
    <intervention id="2-690-000" speaker_id="96861" name="Nadezhda NEYNSKY" is_mep="True" mode="spoken" nationality="Bulgaria" birth_date="09-08-1962" birth_place="Sofia" p_group="Group of the European People's Party (Christian Democrats)" m_state="BG">
      <p sl="bg">Mijnheer de Voorzitter, aangezien ik tot de laatste sprekers van dit debat behoor, zou ik het graag in een paar woorden willen samenvatten. Het debat van vandaag gaat niet over afluisterapparatuur in Bulgarije, noch gaat het om een debat voor of tegen een bepaalde minister. Het is een debat over de principes en de waarden van Europa, zodat het vanzelfsprekend is dat dit debat in dit Parlement wordt gehouden. Het hier namelijk om een debat over vrijheid, mensenrechten, democratische wetgeving, wat nooit en te nimmer een zuiver binnenlands debat kan zijn.</p>
      <p sl="bg">Het debat over mensenrechten is de filosofie van het verenigd Europa, de doelstelling die de nieuwe democratieën na de val van de Berlijnse muur heeft bezield. Als deze nu het geloof verliezen dat Europa op beginselen is gebaseerd, dan zullen vele burgers uit deze landen tot de slotsom komen dat de weg naar Europa, die zo lang en moeizaam is geweest, tevergeefs is bewandeld.</p>
      <p sl="bg">In het debat van vandaag gaat het om de waarheid. De waarheid kan niet rechts of links zijn. Er bestaan geen halve waarheden. Er kan maar één waarheid zijn, en we dringen er bij de verantwoordelijke instellingen in Bulgarije op aan om deze waarheid zo snel mogelijk aan het licht te brengen, omdat ze, als ze hun antwoord al dan niet opzettelijk uitstellen, als ze de geruchtenmolen laten draaien, alleen maar diegenen van dienst zijn die tegen de waarheid zijn.</p>
      <p sl="bg">Het debat van vandaag gaat over verantwoordelijkheid, niet van regeringen uit het verleden of de toekomst, maar van de huidige regering. Democratische regeringen zijn gekenmerkt door het feit dat ze een verantwoordingsplicht hebben ten opzichte van de kiezers, om het even of ze wel of niet door hen gekozen zijn. De oppositie gelijkstellen met georganiseerde misdaad is een middel van een heel ander bestuursvorm, die in het geheel niets met democratie van doen heeft.</p>
    </intervention>
    <intervention id="2-691-000" speaker_id="96834" name="Iliana IVANOVA" is_mep="True" mode="spoken" nationality="Bulgaria" birth_date="14-09-1975" birth_place="Stara Zagora" p_group="Group of the European People's Party (Christian Democrats)" m_state="BG">
      <p sl="bg">Mijnheer de Voorzitter, na alles wat ik tot nog toe gehoord heb kan ik alleen maar zeggen dat we jammer genoeg weer eens getuige zijn geworden van een meelijwekkende vertoning van de Bulgaarse oppositie die poogt een binnenlands politiek debat naar het Europees Parlement over te hevelen.</p>
      <p sl="bg">Degenen die tot dit debat hebben opgeroepen, de socialisten en de liberalen die gedurende acht jaar ons land hebben geregeerd, willen kennelijk van elke gelegenheid gebruik maken om Bulgarije bij onze Europese partners in een slecht daglicht te stellen. De discussies van vandaag zullen niet uitwijzen wie er nu gelijk heeft, maar waaraan men zich zal herinneren is de scherpte van ons debat, onze beschuldigingen over en weer.</p>
      <p sl="bg">EP-collega's van de oppositie, ik verzoek u om het volgende: wanneer u niet als positief tegenwicht tegenover de huidige Bulgaarse regering kunt optreden, wanneer u uw focus niet op opbouwende, deskundige, consensuele voorstellen kunt richten ter verbetering van de levensomstandigheden van de Bulgaarse burgers, sta dan alstublieft niet de mensen in de weg die dit wel kunnen.</p>
    </intervention>
    <intervention id="2-692-000" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="en">Mijnheer de Voorzitter, ik was niet van plan om op grond van de catch-the-eye-procedure het woord te voeren, maar het recht om de blauwe kaart te gebruiken werd mij ontzegd.</p>
      <p sl="en">Ik wilde reageren op de heer Strasser.</p>
      <p sl="bg">Allereerst, mijnheer Strasser, zou ik willen zeggen dat ik het niet met u eens ben dat er geen informatie is over de manier waarop de afluisterapparatuur is ingezet.</p>
      <p sl="bg">Volgens de informatie van het Hof van Cassatie werden in 2010 15 946 afluistervolmachten gegeven, terwijl er voor het gerecht slechts van 1 918 gebruik werd gemaakt, wat neerkomt op twaalf procent van het totale aantal gevallen. Klaarblijkelijk werden de andere afluistervolmachten voor andere doeleinden gebruikt. Zestienduizend afluisterapparaten betekenen dat voor het jaar 2010 tussen vijf en tien procent van de Bulgaarse burgers op directe of indirecte wijze werden afgeluisterd.</p>
      <p sl="bg">Ik zou u graag willen vragen, mijnheer Strasser, of dit ook in Oostenrijk gebeurt? Zou u het ermee eens zijn wanneer uw ministerie van Binnenlandse Zaken en het Openbaar Ministerie zich op zo’n manier in Oostenrijk zouden gedragen? Bent u bovendien niet van mening dat dit debat in principe een debat is over de status van de vrijheid en de democratie in een lidstaat van de Europese Unie? Ik ben van mening dat deze kwesties hier ter sprake moeten komen, omdat we er kennelijk in Bulgarije niet toe in staat zijn.</p>
    </intervention>
    <intervention id="2-694-000" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="bg">Mijnheer de Voorzitter, ik zou de Europese Commissie graag willen vragen of haar bekend is dat het Europees Hof voor de rechten van de mens 27 uitspraken tegen Bulgarije heeft gedaan wegens misbruik van politiebevoegdheden.</p>
      <p sl="bg">Vandaag debatteren we over afluisterapparatuur, maar het burgerinitiatief staat ook onder observatie door het staatsagentschap voor nationale veiligheid en mensen worden gedwongen om hun handtekeningen in te trekken. Personen die deelnamen aan vreedzame demonstraties over economische kwesties werden later door de politie gedagvaard en ondervraagd. Showarrestaties worden met opzet zeer hardhandig uitgevoerd.</p>
      <p sl="bg">De regerende politieke partij stelt in haar verklaring dat de oppositie, zowel van rechts als van links, betrokken is bij de georganiseerde misdaad, dat de vijanden van GERB staatsvijanden zijn en dat de politieke en de criminele oppositie één pot nat zijn. Deze politieke stijl werd al door Mussolini bedreven en is zeer verontrustend.</p>
      <p sl="bg">Bovendien werd gisteren tijdens een officiële bijeenkomst tussen mijn politieke partij en de leiding van GERB druk uitgeoefend om een mondelinge vraag terug te trekken, een handelwijze die ik als ondemocratisch en onaanvaardbaar beschouw.</p>
      <p sl="bg">Welke maatregelen is de Commissie voornemens te ondernemen om de mensenrechten in mijn land te herstellen? Het debat van vandaag is geen zaak van Bulgaren tegen Bulgaren, maar van Bulgaren die zich voor hun staat en hun burgers inzetten.</p>
    </intervention>
    <intervention id="2-695-000" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Mijnheer de Voorzitter, ik zou eigenlijk het woord rechtstreeks tot u willen richten. Ik vind het erg betreurenswaardig dat u – hoewel we allemaal proberen om levendiger debatten in het Parlement te voeren – geen gebruik maakt van de “blauwe kaart”-procedure. Op die manier had dit debat een duidelijk hogere kwaliteit kunnen hebben.</p>
      <p sl="de">U hoeft ook helemaal niet naar mij te luisteren, mijnheer de Voorzitter, dan kan ik ook meteen mijn mond houden. Op deze manier is dit debat volstrekt zinloos. Dit is wat een collega al geruime tijd geleden een karaoke-parlement heeft genoemd: wanneer de pogingen om een debat te voeren en het debat te verbeteren op geen enkele manier serieus worden genomen.</p>
    </intervention>
    <intervention id="2-696-000" speaker_id="34231" name="Evgeni KIRILOV" is_mep="True" mode="spoken" nationality="Bulgaria" birth_date="26-01-1945" birth_place="Lyubichevo" p_group="Group of the Progressive Alliance of Socialists and Democrats in the European Parliament" m_state="BG">
      <p sl="en">Mijnheer de Voorzitter, net als mijn collega’s houd ik ook vol dat u vanavond zo deed alsof u de blauwe kaarten niet hebt gezien. Aangezien iedereen het zo deed voorkomen alsof er niet voldoende collega’s aanwezig zouden zijn, wil ik nog eens zeggen dat er wel voldoende achtenswaardige collega’s naar het debat luisteren.</p>
      <p sl="en">Ik wil nog eens mijn teleurstelling tot uitdrukking brengen over hetgeen de heer Strasser heeft gezegd. Dit was werkelijk geen goed voorbeeld voor een democratische voordracht van iemand uit een land dat door ons allen als democratisch wordt beschouwd.</p>
    </intervention>
    <intervention id="2-697-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Mijnheer de Voorzitter, het gaat hier inderdaad om een complex geval. Volgens de beschikbare informatie lijkt het een bestaand probleem te zijn. En ik kan het alleen maar eens zijn met de collega die voor mij heeft gesproken, dat dit niet alleen een Bulgaarse kwestie is. Het gaat hier om Europese waarden en wij allen moeten degenen die hier aanwezig zijn en aan het debat deelnemen respecteren.</p>
      <p sl="lt">In de EU bestaat er een Handvest van de grondrechten. Daaraan moeten zowel Bulgarije, Litouwen, dat ik hier vandaag vertegenwoordig, als elke andere EU-lidstaat zich houden. In dat Handvest staat heel duidelijk omschreven wat we mogen en niet mogen, wat een regering mag en niet mag doen. Maar de belangrijkste invalshoek is het naleven van de mensenrechten. En daarom vind ik dat de commissaris deze situatie werkelijk onder de loep moet nemen, want de weerstand die we hier vandaag in de zaal beleven is in ieder geval buitensporig.</p>
    </intervention>
    <intervention id="2-698-000" speaker_id="34249" name="Filiz HYUSMENOVA" is_mep="True" mode="spoken" nationality="Bulgaria" birth_date="10-06-1966" birth_place="Silistra" p_group="Group of the Alliance of Liberals and Democrats for Europe - Vice" m_state="BG">
      <p sl="bg">Mijnheer de Voorzitter, commissaris, dames en heren, het is duidelijk dat debatten moeten worden gevoerd als fundamentele en onvervreemdbare Europese waarden als veiligheid en mensenrechten in het geding zijn en als de grens tussen beide waarden wordt vervaagd. Ook al lijkt het vreemd, de verschillende standpunten die hier vanavond naar voren zijn gebracht hebben een punt van overeenkomst: de bezorgdheid.</p>
      <p sl="bg">De Europese Commissie heeft de Bulgaarse overheid verzocht om informatie te verstrekken, zodat zij kan controleren of de afluisterapparatuur op legale wijze is ingezet. De liberale en socialistische leden van het Europees Parlement wilden een debat, omdat we twijfels hebben over de rechtmatigheid. We hebben onze meningen naar voren gebracht om de mensen die ons hierheen afgevaardigd hebben ervan te verzekeren dat we aan de bel trekken als er inbreuk wordt gemaakt op hun rechten. In hun verklaringen hebben mijn collega’s van de Europese Volkspartij hun bezorgdheid geuit over de slechte praktijken en te kennen gegeven dat zij erop vertrouwen dat deze zullen worden verbeterd.</p>
      <p sl="bg">Ik hoop dat we met dit gezamenlijk standpunt in staat zullen zijn snel processen op gang te brengen om het normale functioneren van de democratie te herstellen.</p>
    </intervention>
    <intervention id="2-699-000" speaker_id="97229" name="Niccolò RINALDI" is_mep="True" mode="spoken" nationality="Italy" birth_date="03-12-1962" birth_place="Firenze" p_group="Group of the Alliance of Liberals and Democrats for Europe - Vice" m_state="IT">
      <p sl="it">Mijnheer de Voorzitter, geachte collega´s, ik ben liberaal-democraat zowel in Europa als in Italië. Het kan echter gebeuren dat mijn partijgenoten en ik in mijn land communisten worden genoemd omdat wij deel uitmaken van de oppositie tegen de huidige regering.</p>
      <p sl="it">Kennelijk overkomt de Bulgaarse collega´s nu hetzelfde, of zij nu liberaal-democraten of socialisten zijn, en worden zij misdadigers genoemd enkel en alleen omdat zij in hun land in de oppositie zitten. Dat is een uitwas die wij sterk afkeuren, want als het als grap bedoeld is, dan mag deze niet te lang duren. Anders kan een dergelijk gedrag zeer gevaarlijke aspecten krijgen.</p>
      <p sl="it">Anderzijds heeft de Italiaanse minister van Buitenlandse Zaken gisteren nog – na al hetgeen is gebeurd in Egypte en Tunesië – een bezoek gebracht aan de Syrische hoofdstad Damascus en gezegd dat dit land “een democratisch land is dat volledig voldoet aan de behoefte aan modernisering van zijn burgers”.</p>
      <p sl="it">Als onze vertegenwoordigers dergelijke dingen zeggen dan moeten wij, als leden van het Europees Parlement, deze dingen aan de kaak stellen. Het is de plicht van de Commissie om hierover te waken.</p>
    </intervention>
    <intervention id="2-700-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mijnheer de Voorzitter, dit is een nogal opgewonden debat geweest, maar ik zou graag nog drie punten willen benadrukken die naar mijn mening essentieel zijn.</p>
      <p sl="en">Het toetredingsproces tot de Europese Unie – ook mijn land heeft dit ondervonden – is niet eenvoudig, maar wanneer een land tot de EU is toegelaten, gaan we er werkelijk van uit dat deze lidstaat in staat is om als garant voor de fundamentele mensenrechten en ook voor de tenuitvoerlegging van de EU-wetgeving op te treden.</p>
      <p sl="en">Voor deze speciale sector hebben we een specifieke wetgeving. Dit is de richtlijn betreffende de verwerking van persoonsgegevens en de bescherming van de persoonlĳke levenssfeer in de sector elektronische communicatie.</p>
      <p sl="en">Zo heeft de Commissie een zeer lange en ik zou willen stellen een zeer achtenswaardige staat van dienst bij het toezicht op de tenuitvoerlegging van de EU-wetgeving in de lidstaten. Ik heb u meegedeeld waar we nu zullen beginnen en ik geloof dat u er vol op kunt vertrouwen dat de Commissie zal handelen indien er inbreuk is gemaakt op de EU-wetgeving. Indien er geen inbreuk op de wetgeving is gemaakt, zal zij ook niet optreden.</p>
      <p sl="en">Dus onderzoekt de Commissie de situatie en zo nodig zal de Commissie handelen, maar ik ben van mening dat we ons niet boven het communautaire rechtskader kunnen stellen en dat de Commissie zich zonder twijfel aan de Gemeenschapswetgeving zal houden.</p>
    </intervention>
    <intervention id="2-701-000" speaker_id="39726" name="László TŐKÉS" is_mep="True" mode="spoken" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="nl">Het debat is gesloten.</p>
    </intervention>
  </section>
  <section id="creitem33" title="20. De energiestrategie van de Wereldbank (debat)">
    <intervention id="2-703-000" speaker_id="39726" name="László TŐKÉS" is_mep="True" mode="spoken" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="nl">Aan de orde is mondelinge vraag (O-0020/2011) van Eva Joly, namens de Commissie ontwikkelingssamenwerking, aan de Commissie: Energiestrategie van de Wereldbank voor ontwikkelingslanden (B7-0012/2011).</p>
    </intervention>
    <intervention id="2-704-000" speaker_id="96734" name="Ska KELLER" is_mep="True" mode="spoken" nationality="Germany" birth_date="22-11-1981" birth_place="W.-P.-St. Guben" m_state="DE">
      <p sl="en">auteur . − Mijnheer de Voorzitter, op het moment hebben 1,5 miljard mensen geen toegang tot elektriciteit, maar toegang tot energie is een absolute voorwaarde voor de uitbanning van de armoede waarin deze mensen leven. Het recht op energie houdt in dat bij de energiebevoorrading voor universele en betrouwbare toegang wordt gezorgd: een rechtvaardige toegang die de kloof tussen de stad en het platteland overbrugt en ook betaalbaar is. Het is ook essentieel voor een land om een duurzame en zekere energiebevoorrading te ontwikkelen, en de meest betrouwbare en zekere energiebevoorrading is een gedecentraliseerd gebruik van hernieuwbare energieën.</p>
      <p sl="en">Maar energie moet niet alleen zeker en betrouwbaar zijn, bij de productie ervan moet ook rekening worden gehouden met andere kwesties, als klimaatverandering, ontbossing, aantasting van het milieu, menselijke gezondheid en de daardoor veroorzaakte armoede. Deze problemen kunnen niet met behulp van fossiele brandstoffen worden overwonnen. Fossiele brandstoffen hebben een rampzalig effect op gezondheid, milieu en klimaat. Tegelijkertijd worden diegenen die in extreme armoede leven, harder door de klimaatcrisis getroffen. Fossiele brandstoffen zorgen voor vervuiling die een gevaar vormt voor de menselijke gezondheid en het milieu, ze zijn duur en hun prijzen stijgen naarmate de olie- en gasvoorraden krapper worden. Fossiele brandstoffen zorgen voor een gecentraliseerde, hiërarchische en niet-flexibele distributie.</p>
      <p sl="en">We moeten ons concentreren op hernieuwbare energieën. We moeten de ontwikkelingslanden ondersteuning geven om ons destructieve gebruik van fossiele brandstoffen achter zich te laten. Alleen met behulp van hernieuwbare energiebronnen kunnen deze problemen worden opgelost. Hernieuwbare energiebronnen maken gebruik van hulpbronnen die nooit opgaan en die de ontwikkelingslanden in overvloed ter beschikking hebben, voornamelijk zon en wind. Deze kunnen op zeer kleine en goedkope schaal plaatselijk worden geëxploiteerd, wat zowel letterlijk als figuurlijk voor meer energie zorgt. De gedecentraliseerde energievoorraden liggen in de handen van de bevolking. Ze zijn democratisch. Toch gaat de Wereldbank in haar energiestrategie verder met het stimuleren van fossiele brandstoffen. De jongste stijgingen bij leningen voor hernieuwbare energiebronnen en energieonafhankelijkheid blijven gering en kunnen niet verhullen dat er klaarblijkelijk andere voorkeuren bestaan.</p>
      <p sl="en">Investeringen in fossiele brandstoffen vinden ook plaats door financiële intermediairs die onvoldoende worden gemonitord door de Wereldbank. Er is te weinig rapportage over fossiele brandstoffen. De bank gaat verder met aanzienlijke investeringen in kolengestookte energiecentrales, die de ontwikkelingslanden de komende tientallen jaren aan steenkoolenergie binden. Een energierevolutie ziet er anders uit.</p>
      <p sl="en">Het energiebeleid van de Wereldbank heeft te kampen met een gebrek aan transparantie. Dit probleem moet worden aangepakt door het vastleggen van de duidelijke vereisten waaraan financiële intermediairs moeten voldoen om voor multilaterale financiering in aanmerking te komen. Veertig procent van de leningen van de Wereldbank aan de particuliere sector worden door deze financiële intermediairs verstrekt en een groot deel van deze leningen gaat naar de energiesector, met name naar de winningsindustrieën. Anders dan bij de rechtstreekse investeringen in projecten van de bank bestaat er echter geen algemeen beschikbare informatie over deze afzonderlijke investeringen in onderprojecten, wat het zeer moeilijk maakt om na te gaan wat er uiteindelijk met de middelen van de financiële intermediairs gebeurt.</p>
      <p sl="en">Wanneer we bekijken welke vormen van energie als koolstofarm worden aangemerkt, dan vallen hieronder in de strategie ook grote waterkrachtcentrales. Zulke waterkrachtcentrales verwoesten grote stukken natuur en verdrijven mensen uit hun huizen. Dit is niet duurzaam en dit is niet in het belang van de mensen en de samenleving. Ook de afvang en opslag van kooldioxide maakt steenkoolenergie niet koolstofarm. Het kooldioxide is nog steeds aanwezig en niemand kan voorspellen wat er ondergronds zal gebeuren. Niemand van ons kan met stelligheid beweren dat het daar voor de komende paar duizend jaren rustig op zijn plek zal blijven. Dat is waarzeggerij en geen wetenschap en zeker geen basis voor de beleidsontwikkeling.</p>
      <p sl="en">Hetzelfde geldt voor kernenergie. De winning van uranium produceert grote hoeveelheden CO2 en niemand weet waar we met het door ons geproduceerde afval heen moeten. Dit is niet koolstofarm en dit is niet duurzaam. Daarom zal de Fractie De Groenen/Vrije Europese Alliantie tegen deze resolutie stemmen, tenzij de formulering koolstofarm wordt vervangen.</p>
      <p sl="en">We zien echter ook een aantal goede punten in deze resolutie: bijvoorbeeld de niet op het net aangesloten hernieuwbare energiebronnen voor plattelandsgebieden en de kleinschalige, plaatselijk opgewekte energie, evenals de bezorgdheid over het overwicht van de grootschalige en op export gerichte energiecentrales en biobrandstoffen.</p>
      <p sl="en">Tot slot zullen we ook bijzonder aandacht besteden aan de oproep tot versterkte technologieoverdracht, in het bijzonder omdat technologieoverdracht niet van veel nut kan zijn wanneer de intellectuele-eigendomsrechten gehandhaafd blijven. Het allergrootste doel moet het zijn om een omgang met intellectuele-eigendomsrechten te vinden die toegang tot technologie tegen betaalbare prijzen mogelijk maakt. Dit hebben we bij de klimaatonderhandelingen beloofd, en we moeten ons aan onze belofte houden.</p>
      <p sl="en">(Spreker verklaart zich bereid een “blauwe kaart”-vraag krachtens artikel 149, lid 8 van het Reglement te beantwoorden).</p>
    </intervention>
    <intervention id="2-705-000" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="en">Mijnheer de Voorzitter, ik kan mevrouw Keller alleen maar feliciteren met haar voordracht en haar analyse. We moeten ons echter het volgende afvragen. Deze problemen zijn ons sinds twintig jaar bekend. Mevrouw Keller, aangezien u dit thema diepgaander heeft bestudeerd dan de meesten van ons, kunt u ons een bijzonder punt noemen waardoor u optimistisch bent dat hetgeen waarover we willen afstemmen werkelijk enige vooruitgang oplevert of dat de Wereldbank nu eindelijk de goede kant op gaat?</p>
    </intervention>
    <intervention id="2-706-000" speaker_id="96734" name="Ska KELLER" is_mep="True" mode="spoken" nationality="Germany" birth_date="22-11-1981" birth_place="W.-P.-St. Guben" m_state="DE">
      <p sl="en">auteur . − Mijnheer de Voorzitter, we hebben inderdaad meer dan twintig jaar over deze onderwerpen gedebatteerd en ik hoop werkelijk dat de Wereldbank iets van deze debatten opsteekt, aangezien iedereen het erover eens is dat hernieuwbare energiebronnen de toekomst hebben.</p>
      <p sl="en">Er valt in deze strategie een kleine verandering te bespeuren. Zo is er in de strategie bijvoorbeeld meer aandacht besteed aan hernieuwbare energie, maar dit is een kleine stap en nog lang niet genoeg. Fossiele brandstoffen spelen nog altijd een te overheersende rol, en bij de hernieuwbare energiebronnen ligt de nadruk te sterk op waterkrachtcentrales – en die zijn voor niemand hernieuwbaar en voor niemand duurzaam.</p>
      <p sl="en">Dus heb ik de hoop dat dit Parlement een sterk standpunt zal innemen over de vraag welke kant we op willen met het Europees energiebeleid en met het energiebeleid dat we in de wereld willen bevorderen. Ik hoop op uw ondersteuning om de formuleringen betreffende koolstofarm te schrappen en om schone, duurzame, hernieuwbare energie te bevorderen.</p>
    </intervention>
    <intervention id="2-707-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik ben van mening dat ik eveneens een zeer sterk standpunt heb ingenomen. Ik zou willen benadrukken dat de energiestrategie van de Wereldbank zeer welkom is, omdat de Wereldbank een zeer bijzondere rol in de wereld speelt, vooral bij de behandeling van ontwikkelingskwesties. Het is geen understatement om te zeggen dat zij leiding geeft aan de publieke opinie over en de aanpak van ontwikkelingsstrategieën. Naar mijn mening moeten we deze kwestie zeer grondig bekijken.</p>
      <p sl="en">Tegelijkertijd mogen we ook niet voorbijgaan aan een aantal factoren dat zeer essentieel is voor de beoordeling van de strategie. Er is nog steeds een aanzienlijk aantal huishoudens dat tot op de dag van vandaag geen toegang heeft tot welke vorm van energie dan ook. Het is waar dat we weliswaar al twintig jaren over deze kwestie debatteren, maar dat er voor honderden miljoenen mensen geen wezenlijke investeringen in de energiesector, in de diensten voor energielevering zijn gedaan, met name in het Afrika ten zuiden van de Sahara. We moeten dus begrijpen hoe groot de uitdaging is.</p>
      <p sl="en">Het tweede punt waarmee we rekening moeten houden is de groeiende vraag. Ieder land dat zich verder ontwikkelt, heeft een enorm groeiende behoefte aan energie. We moeten op de groeiende behoefte reageren met bevoorrading. Dit is vanwege de omvang hiervan nog een verdere essentiële uitdaging.</p>
      <p sl="en">Het derde punt – en in dit opzicht ben ik het volledig met mevrouw Keller eens – is duurzaamheid en vooruitdenkend handelen. Wat de energiesector onderneemt moet worden gezien in het licht van de gevolgen die dit voor de klimaatverandering heeft. We weten dat de energiesector van vandaag de grootste veroorzaker is van broeikasgassen. Bovendien moeten we ook de prijs van fossiele brandstoffen onderzoeken, omdat we niet mogen vergeten dat de ware uitdaging met betrekking tot de prijzen voor fossiele brandstoffen nog voor ons ligt. Ik hoop dat we hier eerder later dan vroeger mee te maken krijgen, maar dit hoort uiteraard bij het vooruitdenkend handelen van de strategie.</p>
      <p sl="en">Wat de richting aangaat, verwacht ik dat het Parlement rekening zal houden met het Groenboek over het ontwikkelingsbeleid van de EU, waarin de toegang tot hernieuwbare energiebronnen in ontwikkelingslanden een van de centrale pijlers van het nieuwe ontwikkelingsbeleid van de EU vormt. Als we niet deze eerste stap zetten, zullen we er simpelweg niet van mogen uitgaan de Wereldbank en anderen ervan te kunnen overtuigen dat we de investeringen op het gebied van hernieuwbare energie moeten richten. Ik geloof dat we in staat zullen zijn om de nodige investeringen in hernieuwbare energie te doen. We moeten hiervoor gewoon de moed opbrengen. Het is waar dat dit op het moment enorme financiële middelen vereist, maar iedere energiestrategie zou veel investeringen vereisen. Wanneer ik naar de verwachte prijsontwikkeling kijk, zou ik altijd argumenteren dat hernieuwbare energie beslist het soort energie is dat bij ieder energiebeleid in ieder deel van de wereld centraal dient te staan.</p>
      <p sl="en">De kennis inzake hernieuwbare energie waarover we tegenwoordig beschikken is een sterke garantie dat we in deze landen werkelijk iets kunnen veranderen. Ik ben ook van mening dat er een grote hoeveelheid onbenut potentieel is. Ik weet dat bijvoorbeeld waterkracht allerlei uitdagingen met zich meebrengt, maar vooropgesteld dat een duurzaamheidsanalyse wordt uitgevoerd, geloof ik dat de meeste landen ook een geweldig, onbenut potentieel aan waterkracht hebben, een extra argument voor het feit dat de omvang – bijvoorbeeld de Inga stuwdam – enorm is.</p>
      <p sl="en">Allereerst moeten we het goede voorbeeld geven. Indien de EU hiertoe in staat is en u een verslag over het Groenboek inzake het ontwikkelingsbeleid van de EU bespreekt, dan zou het Parlement zich er sterk voor moeten maken om het ontwikkelingsbeleid van de EU hierop te oriënteren. Dan zullen we betere argumenten hebben om de Wereldbank over te halen om deze oriëntatie te volgen en zich meer te concentreren op investeringen in de kolengestookte energiecentrales. De bank heeft nu zes criteria opgesteld als algemene richtsnoeren voor toekomstige investeringen in steenkool. De Wereldbank, onder de leiding van Bob Zoellick, is uiterst actief in het debat, dus ben ik van mening dat de Wereldbank een positief effect heeft en niets zal doen waarvoor we huiverig moeten zijn. Zij is onze bondgenoot, maar Europa moet bij deze kwestie en in de energiesector voor de ontwikkelingslanden werkelijk het voortouw nemen.</p>
      <p sl="en">Ik zou het ook graag over de EIB willen hebben, omdat er vragen over deze instelling waren. De overeenkomst van Cotonou is de rechtsgrondslag voor de investeringsactiviteiten van de EIB ter waarde van 3,1 miljard euro in de ACS-landen. Een belangrijk instrument in dit kader is de ACS-investeringsfaciliteit. De faciliteit financiert infrastructuur en projecten voor klimaatvriendelijke energie. Wat de energiesector betreft zijn er geen projecten op het gebied van fossiele brandstoffen. Het algemeen beleid is zeer duidelijk: het financieren van projecten voor klimaatvriendelijke energie op basis van waterkracht, wind- of zonne-energie.</p>
      <p sl="en">In het kader van de tussentijdse evaluatie van het externe mandaat van de EIB – dat betrekking heeft op de pretoetredings-, naburige en partnerschapslanden, Azië, Latijns-Amerika en de Republiek Zuid-Afrika – heeft de Commissie het voorstel gedaan om in de periode 2011- 2013 een extramandaat van twee miljard euro te activeren ter ondersteuning van de EIB bij het financieren van operaties op het gebied van de vermindering van en de aanpassing aan de klimaatverandering in alle regio’s. In het voorstel wordt benadrukt dat de eigen regels en procedures van de EIB de noodzakelijke bepalingen zullen bevatten om ervoor te zorgen dat op grond van dit mandaat enkel projecten worden ondersteund die duurzaam zijn voor het milieu en ook in economisch, financieel en sociaal opzicht.</p>
      <p sl="en">Ik ben van mening dat de EU al stappen in de juiste richting heeft ondernomen, maar we zouden eigenlijk meer stappen kunnen ondernemen om echt een voortrekkersrol in de wereld te spelen, niet in het minst door op de energiestrategie van de Wereldbank in te gaan.</p>
    </intervention>
    <intervention id="2-708-000" speaker_id="96678" name="Alf SVENSSON" is_mep="True" mode="spoken" nationality="Sweden" birth_date="01-10-1938" birth_place="Götlunda" p_group="Group of the European People's Party (Christian Democrats)" m_state="SE">
      <p sl="sv">namens de PPE-Fractie . – Mijnheer de Voorzitter, het is een zeer dringende en belangrijke kwestie die nu door dit Parlement wordt behandeld. Het gaat er namelijk om een einde te maken aan de kredietverstrekking voor projecten met fossiele brandstoffen. Ik vind dat we de moed moeten hebben om te zeggen wat commissaris Piebalgs zei, namelijk dat de Wereldbank een weldoordacht energiebeleid heeft. In dat verband kunnen we zelfs spreken van stimulansen, en dat is vanzelfsprekend een goede zaak. Het gaat er natuurlijk niet alleen om een einde aan iets te maken, maar ook, zoals gezegd, om met iets te beginnen.</p>
      <p sl="sv">Met een zekere aandrang wil ik herhalen dat de EU in dit verband mogelijkheden heeft om specifieke investeringen te doen en de mensen in de ontwikkelingslanden, in Afrika, Azië en Latijns-Amerika, te helpen. Ik denk dat de commissaris me bij een eerdere gelegenheid heeft horen praten over de houtkachels in hutten en eenvoudige woningen die mensen vergiftigen. Twee miljoen mensen sterven voortijdig als gevolg van de gassen die in eenvoudige woningen voorkomen.</p>
      <p sl="sv">In dat verband zouden we, net als de VS en een aantal Europese landen, kunnen investeren in eenvoudige kachels op zonne-energie die een einde maken aan 95 procent van de gassen. Ze zouden dan geen meststof meer hoeven te gebruiken, waarvan we weten dat ze die nodig hebben voor de teelt van gewassen, en ze zouden geen steenkool meer hoeven te gebruiken om zich te verwarmen. Ze zouden ook geen bossen meer hoeven te kappen die absoluut niet gekapt zouden mogen worden.</p>
      <p sl="sv">Ik zou nogmaals willen onderstrepen dat er mogelijkheden zijn om concreet iets te doen. Wanneer we het over alternatieve energiebronnen hebben, hebben we het vaak met veel omhaal over windenergie en zonne-energie, en natuurlijk moeten we dat doen. Vaak schort het echter aan concrete resultaten, hoewel de mogelijkheden voorhanden zijn. Laat de EU niet achteropraken met betrekking tot deze kwesties, maar zorg ervoor dat de EU betrokken is bij het uitwerken van concrete manieren om die fossiele brandstof te vervangen die we noch in de geïndustrialiseerde landen noch in de ontwikkelingslanden nog langer willen.</p>
    </intervention>
    <intervention id="2-709-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">namens de S&amp;D-Fractie. – Mijnheer de Voorzitter, mijnheer de commissaris, allereerst wil ik mevrouw Keller van harte gelukwensen met het uitstekende werk dat zij heeft verricht voor dit verslag. Al degenen die hieraan hebben meegewerkt, hebben kunnen vaststellen hoe weinig duurzaam de strategie van de Wereldbank is, en wel vanuit talloze invalshoeken. Zoals mevrouw Keller al zei, financiert de Wereldbank grote projecten die niet duurzaam zijn, zoals waterkrachtwerken, enzovoort.</p>
      <p sl="el">Het is een feit dat de financiering van projecten voor hernieuwbare energiebronnen met 300 procent is toegenomen, maar tegelijkertijd is de financiering van projecten voor fossiele brandstoffen met 430 procent toegenomen.</p>
      <p sl="el">De Wereldbank – en dat is mijns inziens een schandaal – houdt geen rekening met de voetafdruk van de door haar gefinancierde projecten. Tegelijkertijd voert zij, ook nu nog, besprekingen over de financiering van programma´s voor palmolieplantages. Zij respecteert geenszins het beginsel van Free, Prior and Informed Consent , dat wil zeggen van vrije, voorafgaande en geïnformeerde toestemming van de inheemse bevolking voor de door haar gefinancierde projecten. Evenmin internaliseert zij de kosten van de volledige levenscyclus van de projecten (Full Cycle Analysis), in de door haar gefinancierde projecten, ofschoon zij daartoe verplicht is.</p>
      <p sl="el">Ik hoop echt dat het verslag zoals dit eruit is komen te zien na de eindstemming, een krachtige boodschap zal sturen en duidelijk zal maken dat de Wereldbank de noodzakelijke interne milieuhervormingen moet voltooien.</p>
    </intervention>
    <intervention id="2-710-000" speaker_id="840" name="Charles GOERENS" is_mep="True" mode="spoken" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">namens de ALDE-Fractie . – Mijnheer de Voorzitter, krachtens haar mandaat is de Wereldbank verplicht een bijdrage te leveren aan het uitbannen van armoede in ontwikkelingslanden. Dit moet het doel zijn van alle projecten die door de Wereldbank worden gesteund. Ook als het gaat om een investering in de sociale basissectoren – gezondheid, onderwijs, toegang tot water –, moet de financiering van een economisch project in overeenstemming zijn met de missie van de Wereldbank. Als de Wereldbank de bestrijding van armoede tot prioriteit verheft, kunnen wij tevreden zijn over het mandaat dat wij haar hebben gegeven.</p>
      <p sl="fr">In de mondelinge vraag waarover wij debatteren, worden ernstige bedenkingen geuit tegen het financieren van projecten op basis van olie of steenkool. Ik zou een aantal opmerkingen willen maken.</p>
      <p sl="fr">Ten eerste: in het referentiekader van een door de Wereldbank gefinancierd project moeten van meet af aan de toe te passen evaluatiecriteria worden opgenomen. Het moet duidelijk zijn wat er moet worden geëvalueerd, en daarom moeten deze evaluatiecriteria dus meteen bij de lancering van een project worden opgenomen.</p>
      <p sl="fr">Ten tweede: de politieke dialoog tussen de Wereldbank en haar partner moet betrekking hebben op het politieke en economische bestuur van zowel het betreffende land als van de lener.</p>
      <p sl="fr">Ten derde: daar waar het mogelijk is hernieuwbare energie te bevorderen en de kosten ervan verantwoord zijn, moeten wij voorrang geven aan deze vorm van energievoorziening.</p>
      <p sl="fr">Ten vierde – en ik dank commissaris Piebalgs dat hij in zijn reactie aan mevrouw Keller al inging op een van mijn punten van zorg –: de Europese Investeringsbank neemt al deze factoren reeds in aanmerking.</p>
      <p sl="fr">Ik kan alleen maar hopen dat de Wereldbank het voorbeeld van anderen die deze prioriteiten al hebben overgenomen, zoals met name de Europese Investeringsbank, zal volgen. Aangezien de 27 lidstaten van de Europese Unie ook lid zijn van de Wereldbank, kunnen wij niet beweren dat wij geen enkele invloed hebben op haar beleid.</p>
      <p sl="fr">Ik vind dat er ook wel een debat zou mogen worden gewijd aan het bundelen van onze krachten binnen de Wereldbank, met het oog op het oplossen van de kwesties die aan de orde zijn gesteld door mevrouw Keller, die ik tevens wil feliciteren met haar uitstekende werk.</p>
    </intervention>
    <intervention id="2-711-000" speaker_id="96820" name="Marisa MATIAS" is_mep="True" mode="spoken" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">namens de GUE/NGL-Fractie. – Mijnheer de Voorzitter, ook ik wil beginnen met te zeggen dat ik het werk van mijn collega bijzonder waardeer en dat ik de hier genoemde kwesties ten volle onderschrijf.</p>
      <p sl="pt">Nu ga ik iets doen wat ik nooit eerder heb gedaan, maar wat volgens mij de moeite waard is. Wij beschikken over een aantal documenten die een reeks veronderstellingen bevatten waarover nauwelijks wordt gediscussieerd. Het is alsof die veronderstellingen geen discussie verdienen. Hier voor ons ligt een mondelinge vraag, en ook een resolutie waarin tal van zaken worden uiteengezet, onder meer de vaststelling dat de door de Wereldbank gefinancierde conventionele elektrificatieprogramma's voor het platteland over het algemeen niet geslaagd zijn in hun opzet om de arme plattelandsbevolking te bereiken.</p>
      <p sl="pt">Wij stellen tevens vast dat de energiestrategie van de Wereldbank medio 2011 mogelijkerwijs, vermoedelijk, een wijziging zal ondergaan, maar wij weten ook dat wij armoede juist in de energiesector op bijzonder specifieke wijze kunnen bestrijden en dat wij juist op dat gebied mensen kunnen helpen om de armoede te ontstijgen. Daarom roepen wij de Wereldbank op om een ontwikkelingsstrategie aan te nemen die maximale voordelen voor de armere bevolkingsgroepen oplevert en tegelijkertijd ook bijdraagt aan de bestrijding van de klimaatverandering.</p>
      <p sl="pt">Wij hebben al eerder gezegd dat leningen voor fossiele brandstoffen een overheersende plaats blijven innemen in de totale energieportefeuille van de Wereldbank en dat daarin verandering moet komen. Er is ook de belofte dat dit soort leningen in 2015 niet langer zal overheersen en dat de financiering van op fossiele brandstoffen gebaseerde projecten geleidelijk zal worden afgebouwd.</p>
      <p sl="pt">Ten slotte zijn er de verklaringen, met name over de noodzaak van de Wereldbank om prioriteit te geven aan toegang tot kleinschalige, plaatselijk opgewekte energie. Er zijn nog heel veel andere verklaringen die rekening houden met de klimaatverandering.</p>
      <p sl="pt">Gelet hierop beaam ik wat hier is gezegd en onderschrijf ik wat hier is gezegd. Ik beaam alle verklaringen die wij hebben geformuleerd en wil hier tot slot slechts twee vragen opwerpen, aangezien het geen zin heeft om intentieverklaringen te blijven formuleren.</p>
      <p sl="pt">De eerste vraag luidt: waarom kunnen wij uit dit alles geen eenvoudige conclusie als deze trekken? Waarom laten wij degene die betaalt nog altijd het hoogste woord voeren? Waarom blijft de Wereldbank de verantwoordelijkheid dragen voor de wereldwijde energiestrategie? Wanneer zullen wij eindelijk de beslissing nemen om een wereldwijde energiestrategie te ontwikkelen op grond van een wereldwijde, in de Verenigde Naties verankerde coördinatie?</p>
      <p sl="pt">De tweede vraag die ik hier laat vallen – mijn excuses als ik mijn spreektijd overschrijd – is: wanneer zullen wij er eindelijk mee ophouden aan de rest van de wereld een ontwikkelingsmodel op te leggen, hetzij in eerste of tweede instantie, hetzij uit de eerste of de tweede hand, alsof dat ontwikkelingsmodel op iedereen moet worden toegepast?</p>
      <p sl="pt">Arrogantie heeft zijn grenzen. Wij moeten democratischer zijn.</p>
    </intervention>
    <intervention id="2-712-000" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Mijnheer de Voorzitter, in de jaren zeventig en aan het begin van de jaren tachtig was de blindheid van de Wereldbank voor ecologische aspecten werkelijk een enorm punt. Destijds werden dezelfde praatjes verkocht als hier vandaag en werden dezelfde toezeggingen gedaan door de Wereldbank. Men deed alsof de Wereldbank werd hervormd. Sindsdien zijn tientallen jaren voorbijgegaan. Om allerlei redenen was ik in het nabije verleden in allerlei landen die men ontwikkelingslanden noemt. Het was onaanvaardbaar! Waar zijn al die projecten dan te zien? Waar zijn de fotovoltaïsche systemen in de tropen? Waar zijn de bossen in het Amazonegebied of in Vietnam waar duurzaam mee wordt omgegaan? Waar zijn de zonnepanelen en windturbines in Kenia?</p>
      <p sl="de">Niets is er, helemaal niets! Het enige wat er gebeurt, is dat het op Europees niveau bestaande stelsel van zelfbestuur perfect wordt gekopieerd. Men is feitelijk bezig geweest zichzelf te besturen, men heeft een aantal grote partijen in de kaart gespeeld, maar niets op poten gezet. En vervolgens vragen wij ons af, waarom de burgers uit de derde wereld volledig vertwijfeld zeggen: „Ik wil niet meer in het Caraïbisch gebied wonen, ik wil naar de VS en via het achterdeurtje in Martinique naar de EU“. We vragen ons af, waarom de mensen in de Maghreb nu ineens allemaal naar ons toe komen. We zijn hier in dit debat toch eigenlijk enorm oneerlijk bezig. Men moet begrip hebben voor de radicalisering van miljoenen mensen, die gewoonweg zeggen „Nu is het genoeg!“.</p>
      <p sl="de">Iedereen die de ontwerpresolutie van het Europees Parlement bestudeert, moet toegeven dat hiermee de kous nog niet af kan zijn. We moeten met een veel sterkere stem spreken. We moeten een veel duidelijker oproep tot de Wereldbank richten en ook door de nodige stappen te zetten iets op gang brengen. Waarvoor hebben we hier al die commissies – de Commissie ontwikkelingssamenwerking, het ACS-EG-Comité voor samenwerking inzake ontwikkelingsfinanciering enzovoorts –, als het resultaat slechts in een dergelijk flinterdun papiertje bestaat waarvan de conclusies gedeeltelijk achterblijven bij de standpunten van de late jaren zeventig? Dat is gênant.</p>
    </intervention>
    <intervention id="2-713-000" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, we hoeven niemand te overtuigen van het belang van energie voor ontwikkelingslanden. Ik heb vaak de verrassing op de gezichten van mensen gezien wanneer ze hoorden hoeveel elektriciteit in Afrika kost. Ook hoeven we waarschijnlijk niemand ervan te overtuigen dat de Wereldbank een allesbehalve onbelangrijke rol speelt als het gaat om de energievoorziening in ontwikkelingslanden.</p>
      <p sl="pl">Mijn fractie, de Fractie van de Europese Volkspartij (Christendemocraten), heeft een aantal amendementen ingediend op de resolutie waarover we debatteren, waarover een aparte stemming zal plaatsvinden. Wij vinden enkele onderdelen van de resolutie te kritisch tegenover de Wereldbank. Ik vind bijvoorbeeld niet dat we onze bezorgdheid moeten uiten over het feit dat de Wereldbank bepaalde energiebronnen als schoon beschouwt, terwijl ze als milieuonvriendelijk en onwenselijk moeten worden beschouwd. Kernenergie bijvoorbeeld wordt veel gebruikt in de lidstaten van de EU, en steeds meer Europese landen die afhankelijk zijn van kolen en gas hebben problemen omdat ze hun emissies moeten terugdringen, wat kosten met zich meebrengt die zeer ongelijk over de afzonderlijke lidstaten zijn verdeeld. Daarom moeten we terughoudend zijn met het aan externe instanties vertellen welke soorten energie er moeten worden ontwikkeld. Ik ben het echter eens met het idee dat het de moeite waard is om speciale steun te geven aan lokale projecten die een klein gebied bestrijken, om projecten met lage emissies te steunen en om ideeën over gediversifieerde energiebronnen en het vermijden van energieafhankelijkheid te steunen.</p>
      <p sl="pl">We zouden graag zien dat de Wereldbank in hernieuwbare energie en energie-efficiëntie investeert, maar we moeten altijd in gedachten houden wat het uiteindelijke doel is, of, anders geformuleerd, hoe toegang tot energie mensen kan helpen om uit de armoede te komen. We willen meerdere vliegen in één klap slaan: voorwaarden voor ontwikkeling creëren, emissies beperken en rekening houden met de sociale en milieuaspecten van nieuwe energieprojecten. Dat zijn ambitieuze taken, en ik hoop dat de Wereldbank daar niet tegen opziet. Tegelijkertijd weet ik dat commissaris Piebalgs veel nadruk legt op de ontwikkeling van energieprojecten in ontwikkelingslanden. Ik kan bevestigen dat dit zal worden besproken in het Groenboek en dat het Europees Parlement deze strategie moet steunen.</p>
    </intervention>
    <intervention id="2-714-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Vandaag de dag hebben 1,4 miljard mensen geen toegang tot elektriciteit; 85 procent daarvan leeft op het platteland. De millenniumdoelstellingen voor ontwikkeling, op grond waarvan armoede uitgeroeid moet zijn tot 2015, zullen niet worden bereikt, enkel en alleen al vanwege het feit dat aanzienlijke vooruitgang op het gebied van toegang tot energie ontbreekt. Het bereiken van deze doelstelling voor 2015 betekent dat 395 miljoen mensen toegang moeten krijgen tot elektriciteit en dat 1 miljard mensen toegang moeten krijgen tot hygiënische voedselbereidingsfaciliteiten. Voor deze zaken zullen voor de periode 2010-2015 jaarlijkse investeringen nodig zijn van ongeveer 40 miljard dollar, ongeveer 0,6 procent van het mondiale bbp.</p>
      <p sl="ro">Universele toegang tot elektriciteit is een van de meest belangrijke doelstellingen van de regeringen van ontwikkelingslanden. Barrières voor elektrificatie zijn de hoge kosten voor het leveren van elektriciteit op het platteland en aan de randen van steden, het gebrek aan fiscale of financiële stimulansen, een geringe ontwikkelings- en uitvoeringscapaciteit voor elektrificatieprojecten en een geringe capaciteit voor het opwekken van elektriciteit.</p>
      <p sl="ro">Het platteland bevindt zich in een bijzondere positie met betrekking tot de energiebehoefte. Hier moet niet slechts de nodige energie worden geleverd, maar ook de productie ervan moet worden gewaarborgd. Deze zorgt voor banen en sociaaleconomische ontwikkeling.</p>
      <p sl="ro">Het rapport van de Wereldbank van 11 februari 2011 laat zien dat een lokale energieproductie uit hernieuwbare bronnen tegen lage productiekosten op lange termijn haalbaarder is vanuit economisch opzicht. Dit kan een belangrijke rol spelen bij de verhoging van de energiezekerheid van India zodat de energie-import en de invloed van olieprijsschommelingen kunnen worden beperkt. De Wereldbank zou dus een partner van de ontwikkelingslanden kunnen zijn. Ik ben van mening dat de Wereldbank steun moet verlenen aan projecten voor de verbetering van de energie-efficiëntie en lokale productie van energie uit hernieuwbare bronnen, naast grote elektrificatieprojecten en projecten om verbindingen tussen verschillende landen tot stand te brengen.</p>
    </intervention>
    <intervention id="2-715-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Dank u wel, mijnheer de voorzitter, allereerst zou ik de rapporteur willen bedanken voor het feit dat zij dit uiterst actuele onderwerp aan de orde heeft willen stellen. Het is een goed moment, want energiearmoede blijft een belangrijk probleem. Hierdoor kunnen mensen in de armste regio‘s van de wereld hun levenskwaliteit niet verbeteren, hebben ze geen mogelijkheden iets te verdienen en kunnen ze geen bijdrage leveren aan groei en productiviteitsverbetering. Dit is ook een van de belangrijkste hinderpalen voor de algemene sociaaleconomische ontwikkeling en een van de redenen waarom de regio‘s arm blijven.</p>
      <p sl="lt">De rapporteur wees al op de zorgwekkende cijfers – rond 1,5 miljard mensen hebben geen toegang tot elektriciteit en meer dan 2,5 miljard mensen gebruiken nog altijd de traditionele biomassa als brandstof. Volgens de cijfers van de Wereldgezondheidsorganisatie sterven als gevolg van dit gebruik jaarlijks wereldwijd 2 miljoen mensen vroegtijdig aan ademhalingsaandoeningen.</p>
      <p sl="lt">De energiestrategie van de Wereldbank heeft nog geen concrete resultaten bereikt. Bovendien gaat er voorlopig meer geld naar het gebruik van fossiele brandstoffen dan naar hernieuwbare of zuivere energiebronnen. Steenkoolcentrales konden tot nu toe op grote investeringen rekenen waardoor deze arme landen verder van erg milieuvervuilende fossiele brandstoffen afhankelijk blijven.</p>
      <p sl="lt">De G20 heeft besloten om de financiering van fossiele brandstoffen, die na 2015 helemaal niet meer zouden worden gefinancierd, terug te dringen. Dit is een positieve en welkome stimulans maar in de nieuwe strategie moet ook het vraagstuk van het toezicht op en de monitoring van de financiering uitvoerig aan bod komen, opdat deze financiële steun ook terechtkomt bij energieprojecten die op lange termijn voordeel kunnen brengen, kunnen bijdragen aan de ontwikkeling van deze regio’s en de levenskwaliteit van de mensen kunnen verbeteren.</p>
    </intervention>
    <intervention id="2-716-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, ik wil met name commissaris Piebalgs danken. Als vroegere commissaris voor energie is hij natuurlijk nauwkeurig op de hoogte van onze strategie. Ik ben van mening dat juist op het gebied van ontwikkelingssamenwerking nog veel werk moet worden verzet, vooral met betrekking tot technische bijstand. Europa moet niet alleen betaler aan de Wereldbank zijn, niet alleen payer , maar vooral player . Met het oog op een sterkere rol van Europa en de Europese instellingen in de Wereldbank zal het dus een centrale uitdaging zijn om te bekijken op welke wijze met ontwikkelingshulp familiebedrijven kunnen worden ondersteund, hoe men kleine en middelgrote ondernemingen voor energieopwekking kan bevorderen, omdat per slot van rekening veel kleine bedrijven schaalvoordelen kunnen betekenen en een dienovereenkomstig rendement op investeringen kunnen bieden.</p>
      <p sl="de">Een van de belangrijkste kwesties is natuurlijk de opslag van energie. Deze zal een centrale rol bij de ontwikkelingssamenwerking spelen.</p>
    </intervention>
    <intervention id="2-717-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mijnheer de Voorzitter, ik neem aan dat we ervan uit mogen gaan dat degenen van ons die op dit late uur nog steeds aanwezig zijn waarschijnlijk door een bepaald soort hernieuwbare energie worden aangedreven, misschien zonne-energie of misschien zelfs goddelijke energie in vorm van een heiligenkrans boven onze hoofden.</p>
      <p sl="en">Hoe dan ook is het debat zeer afwisselend geweest, en dit is geenszins verbazingwekkend, omdat dit altijd een controversieel onderwerp is. Maar ik geloof dat de commissaris, waarschijnlijk beter dan de meesten van ons, het juiste evenwicht heeft gevonden met betrekking tot de vraag hoe de toekomst eruit gaat zien en wat er moet gebeuren. Ik ben van mening dat een paar punten nog moeten worden gepreciseerd. Of het nu om landen in de zich ontwikkelende wereld of de ontwikkelde wereld gaat, wanneer ze over fossiele brandstofreserves beschikken – steenkool – of kernenergie zullen ze hiervan gebruik maken. De vraag is of we deze landen financieren of niet. Het is duidelijk dat we in Europa, uitgaande van Cancún, Kyoto, enzovoorts de agenda inzake hernieuwbare energie willen bevorderen, en dat is uitstekend. Maar ik denk dat de heer Martin het op één punt waarschijnlijk bij het juiste eind had, namelijk dat we met een sterkere stem moeten spreken en de Wereldbank moeten motiveren om meer projecten voor hernieuwbare energie te financieren.</p>
    </intervention>
    <intervention id="2-718-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mijnheer de Voorzitter, dit is zeer belangrijk voor ons debat, zelfs zo laat op de avond, omdat ik van mening ben dat de energiestrategie van de Wereldbank kansen biedt. Het is een goede gelegenheid om op de problemen met de energievoorziening te reageren.</p>
      <p sl="en">Als we zien wat het Internationaal Energieagentschap over energiearmoede en over hernieuwbare energie te zeggen heeft, dan gaat het zeker om een enorme uitdaging, maar de Wereldbank zou samen met onze voortrekkersrol voor de noodzakelijke verandering kunnen zorgen. Een paar jaar geleden leek het in de Unie bijna onmogelijk dat we onze doelstellingen inzake hernieuwbare energie ooit zouden bereiken, terwijl het maar om een bescheiden doelstelling van achttien procent ging, als mijn herinnering mij geen parten speelt. Nu lijkt het alsof we goed op weg zijn.</p>
      <p sl="en">Af en toe moeten we onze moed bij elkaar rapen en de werkelijke uitdagingen aangaan. De Wereldbank gaat zeer open om met het hele proces. Er zal een energieweek van de Wereldbank in Washington plaatsvinden. We kunnen hieraan ook bijdragen, de Wereldbank staat erg open voor nieuwe ideeën. Als wij moed tonen, zal dit de Wereldbank nog meer moed geven. Dus is het belangrijk dat we ons open opstellen en deze zeer ambitieuze ideeën aan de Wereldbank voorleggen. Anders zouden veel mensen kunnen pogen deze uitdaging uit de weg te gaan.</p>
      <p sl="en">Het is absoluut de vraag waar te beginnen. Ik meen dat het nog altijd de toegang tot energie is waarop we onze blik moeten richten, omdat toegang tot energie ook duurzame en efficiënte energie betekent. De recente tendensen in de landen waarmee we samenwerken, laten een enorme verstedelijking zien, waardoor het hele energievraagstuk verandert. Het gaat niet alleen om gedecentraliseerde opwekking, maar ook om agglomeraties, en dus moet, hoe vreemd het ook klinkt, energie-efficiëntie ook deel uitmaken van de strategie.</p>
      <p sl="en">Het allerbelangrijkste is dat we meer financiële middelen beschikbaar maken. We hebben energiefaciliteiten ter waarde van tweehonderd miljoen euro. Op energiegebied kun je niet veel doen met tweehonderd miljoen euro. We moeten over de financiering op de lange termijn nadenken, omdat ik van mening ben dat het kenmerk van Europa hernieuwbare energie dient te zijn. Hiermee en met de capaciteiten van de Wereldbank kunnen we iets op touw zetten dat er werkelijk toe doet, niet alleen voor de energiebevoorrading, maar ook door essentiële stappen ter bestrijding van de klimaatverandering te zetten.</p>
    </intervention>
    <intervention id="2-719-000" speaker_id="39726" name="László TŐKÉS" is_mep="True" mode="spoken" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="nl">Tot besluit van het debat is er één ontwerpresolutie ingediend, overeenkomstig artikel 115, lid 5, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt donderdag 17 februari 2011 plaats.</p>
    </intervention>
  </section>
  <section id="creitem34" title="21. Agenda van de volgende vergadering: zie notulen"/>
  <section id="creitem35" title="22. Sluiting van de vergadering"/>
</text>
